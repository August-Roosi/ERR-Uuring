{
  "2023": {
    "12": {
      "6": [
        {
          "päis": "Kotsari silmapaistev esitus vedas Baskonia võiduni",
          "sisu": "Eesti korvpallurite Maik-Kalev Kotsari ja Sander Raieste koduklubi Baskonia alistas Euroliiga 12. voorus kodusaalis Istanbuli Fenerbahce 80:79 (10:18, 28:19, 19:18, 23:24).\n \nTeisel veerandil korraks 15 punktiga maha jäänud Baskonia võitles vaheajaks välja 38:37 eduseisu. Kolmas veerandaeg möödus punkt-punkti heitluses, kuni veerandaja lõpu poole sai Baskonia kätte viiepunktilise edu 57:52.\nOtsustaval veerandil hoidis kodumeeskond mõnepunktilist eduseisu pikalt enda käes. Fenerbahce sai poolteist minutit enne lõppu juhtima, kuid kohtumise viimastel sekunditel tõi kastanid tulest välja Markus Howard, kes lisaks kaugviskele tabas ka vea eest teenitud vabaviske, vormistades Baskoniale 80:79 võidu.\nHoward kogus võitjate parimana 28 punkti. Parim efektiivsusnäitaja (24) kuulus aga Maik-Kalev Kotsarile. Ligi 29 minutit rassinud tsenter viskas 15 punkti (kahesed 6/8, vabavisked 3/4), hankis 10 lauapalli, jagas neli resultatiivset söötu, tegi ühe vaheltlõike ja blokeeris ühe pealeviske. Kotsari arvele jäi ka kaks pallikaotust ja kaks isiklikku viga. Sander Raieste mänguaega ei teeninud. \n\"Nagu ma juba enne mängu ütlesin, tänane kohtumine pidi olema võimalikult füüsiline. See oli meie võidu võti. Kaitses olime agressiivsed ja rünnakul täpsed. Lõpuks otsustas kõik viimane vise,\" rääkis Kotsar pärast mängu.\nFenerbahce edukaim oli neli kaugviset tabanud Nigel Hayes-Davis 19 punktiga. Marko Guduric lisas 14 ja Johnathan Motley 11 silma.\nBaskonia (7-5) tõusis turniiritabelis viiendaks. Fenerbahce (6-6) asub 10. real. Reedel läheb Baskonia vastamisi Belgradi Crvena Zvezdaga (4-8).\nTeised tulemused:\nVilleurbanne'i ASVEL - Tel Avivi Maccabi 91:94\nValencia - Belgradi Crvena Zvezda 85:81\nBologna Virtus - Barcelona 80:75\n "
        },
        {
          "päis": "Europarlamendi saadikud arutasid \"Esimeses stuudios\" Euroopa tuge Ukrainale",
          "sisu": "Euroopa Parlamendi saadikud nõustusid Brüsselist eetrisse läinud \"Esimese stuudio\" debatis, et Euroopa Liit ei toeta Ukrainat sõja praeguses olukorras piisavalt ning liidu aluslepingute avamine võimalike liitujate vaates vajab arutelu.\n \nRiho Terras (I) märkis, et järgmised kaks nädalat saavad olema Ukraina sõjas väga olulised, kuna selgub, kas USA suudab kokku leppida toetuspaketis ja Euroopa Ülemkogu. Surve Ukrainale on märgatavalt tõusnud, et suruda riiki läbirääkimiste laua taha. \"Mure on see, et Venemaa sõjatööstus töötab kolmes vahetuses, Venemaa kasutab kuus protsenti oma SKT-st sõjaks,\" ütles ta.\nAndrus Ansip (RE) nentis, et abi on antud ja ka Euroopa Liit pole vähe abi andnud. \"Aga sellest kõigest on vähe, et otsustavalt sõja käiku pöörata Ukraina kasuks. Piinlik on, et me praegu siin Euroopa Liidus ka vaidleme selle üle, kas me suudame siis veel Ukrainat aidata järgmise nelja aasta jooksul 50 miljardi euroga. Sellele teatavasti seisab vastu Ungari ja on ka teine takistus ootamatult tekkinud – Saksamaa rahastamisprobleemid,\" rääkis ta.\nSven Mikser (SDE) sõnas, et Ameerika Ühendriikidega on kaks probleemi ning pikemaajalisem on seotud tuleva aasta valimistega, mis otsustab, kuhu riigi poliitika pöördub. Teine mure on esindajatekoja jõujoonte kujunemine, kus valitseb praegu nukker patiseis ning tõenäosus selle murdmiseks enne jõule pole kõrge.\nYana Toom (KE) ütles, et Euroopa Parlamendis on samuti tunda, et on geograafilise jaotuse alusel saadikuid, kes võib-olla suhtuvad Ukraina toetamisse pigem leigelt. \"Sõjaväsimus eksisteerib, kuigi Eesti meediat lugedes näen, et seda üritatakse mitte märgata,\" rääkis ta. Ta lisas, et palju räägitakse ka nagu Ukraina liitumine Euroopa Liiduga oleks juba käegakatsutav, kuid see on vale ning praegu vajatava suurema abi asemel antakse ukrainlastele võltslootust.\nMarina Kaljuranna (SDE) sõnul teeb suurt muret ka see, et Ukraina sõjas ei ole Euroopa Liit ja NATO suutnud leida suurt rahvusvahelist toetust. \"Jah, ÜRO-s hääletatakse selle poolt, et territoriaalne terviklikkus on oluline, suveräänsust ei tohi rikkuda, aga kui minnakse samm edasi – mis saab agressorriigiga, kurjategijatega – siis on riigid vait. Tuleb karistust kanda, vastutusele võtta. Ka see kohus, mida EL on hakanud looma agressioonikuritegude jaoks – ka see on kuskile toppama jäänud. Väga palju selliseid küsimusi, mis on lisaks sõjalisele abile jäänud toppama ja ei ole nii ilusad, nagu nad peaksid olema,\" ütles ta.\n\"Ma arvan, et siin majas ei saada aru, mida tegelikult rahu tähendab. Täna tähendab rahu ju Ukraina kapituleerumist, täna tähendab rahu seda, et Putinit ei karistata ega tema režiimi ei võeta vastutusele. See on väga vale arusaamine,\" sõnas Kaljurand.\nUrmas Paet (RE) tõi välja, et sõjatööstuse pilt Euroopas on jätkuvalt fragmenteeritud. Tellimusi sõjatööstusele peavad esitama riikide valitsused, kes ei ole olnud Ukraina sõja kontekstis piisavalt nõudlikud oma riikide sõjatööstuse suhtes. Arusaadav on soov, et tellimusi esitataks palju Euroopa enda sõjatööstuse ettevõtetele, aga kahjuks kogu maht, mida Euroopa on võimalik pakkuma, ei ole kaugeltki piisav.\nMikser märkis, et peale Iisraeli-Hamasi sõja algust Venemaa propagandajutt, et lääs ei hooli kolmanda maailma inimeste eludest nii nagu oma inimeste eludest, ei lange enam nii kurtidele kõrvadele kui varem ja sellist toetust nagu ÜRO-s oli võimalik Ukraina ja Venemaa teemal aasta eest saavutada, on tänaseks väga raske saavutada.\nEuroopa aluslepete muutmine\nLaienemisplaanidega on tõstatunud teema, kas ja kuidas Euroopa Liidu aluslepinguid muuta. \nToom sõnas, et omavahel on teravas vastuolus uutele riikidele liitumisvõimaluse lubaduse andmine ja kategooriliselt aluslepingute muutmisele vastu olemine, kui ei suudeta vastata, kuidas näiteks 36 liikmesriigi korral peaks ühehäälsuse nõuet järgima.\nPaet ütles, et ühehäälsuselt häälteenamusele liikumine tegelikult Eestile midagi halba ei tähendaks. \"Selles mõttes on mulle üllatav, et Eesti on väga jäigalt välis- ja julgeolekuteemalistes asjades täpselt samadel seisukohtadel nagu oldi 20 aastat tagasi, nagu midagi ei oleks muutunud.\"\nSelliseks, nagu süsteem on praegu kujunenud, ei ole ta tegelikult disainitud, ütles Paet ja lisas, et toetab välis- ja julgeolekupoliitikas hääletussüsteemi muutmist. \"Ma ei räägi, et kõikides asjades tuleks seda muuta, aga nendes, mis on julgeoleku mõttes elulise tähendusega.\"\nMikser sõnas, et lähematel aastatel aluslepingute muutmist ilmselt ei juhtu. \"Ma arvan, et see protsess saab olema, kui see kunagi juhtub, niivõrd pikk, valuline ja etteprognoosimatute tulemustega, et mõnes mõttes on see akadeemiline vestlus. Loomulikult põhiprobleem on tegelikult see, et meil on Euroopa Liidus vähemalt üks riik, kes ei järgi Euroopa Liidu alusväärtuspõhimõtteid,\" ütles ta.\nVäikeste riikide jaoks on konsensuslik tegevus ainus võimalus, et neid keegi üldse kuulaks, ütles Terras. Ühehäälsusest eemaldudes kaotab Eesti tema sõnul igasuguse sõnaõiguse. Ühtlasi puudub ühehäälsusest loobumiseks samuti konsensus, mida selleks vaja on. \"Me raiskame aega teemadele, mis annab meile vaid mõnusa tunde, et oleme rääkinud,\" sõnas ta.\nKaljurand sõnas, et kui on käes momentum, kus räägitakse laienemisest, on käes ka aeg, kus tuleb rääkida, kas lepinguid muuta. Ta nõustus, et põhimõtteid on vaja muuta, kuid kas ja kui palju on tarvis lepinguid avada ja muuta, peaksid vastama juristid. Kaljuranna sõnul ei ole vetoõigus ainus põhjus, miks Eestit kuulatakse ning ei ole tulnud ette olukorda, kus Eesti oleks jäänud üksi. \"Oleme alati leidnud liitlasi, sest me pole kunagi ajanud nii lolli juttu, et meid jäetaks üksi,\" ütles ta.\nAluslepingutest rääkides arutatakse väärtusi, kuid aluslepingud väärtusi ei kaitse ja on ühisturu lepingud, sõnas Toom. \"Me peame otsustama, kas me oleme ühisturul, kus sobib igasugune käitumine, ka väärtustepõhiselt taunitav. Kui see meile ei sobi, tuleb see asi ära muuta.\"\n "
        },
        {
          "päis": "Motokrossilegend Andres Krestinov avaldas elulooraamatu",
          "sisu": "Kolmapäeval esitleti Tallinnas motosportlase Andres Krestinovi elulooraamatut, mis kannab pealkirja \"Täie rauaga\".\n \nRaamatu tutvustuses on öeldud, et Krestinovi elulugu on täis nõukaaja absurdihuumorit, traagikat ja rõõmu, tükkideks sõidetud mootorrattaid, olematuid varuosi, ordeneid, karikaid ja poodiume, vilte ja puhvaikasid, nuttu ja naeru ja eneseirooniat. Krestinovi loo on kirja pannud Kaire-Külli Vaatmann.\nAndres Krestinov osales 1980ndatel motokrossi MM-sarja etappidel, tuli kolm korda NSV liidu meistriks ning 19 korda Eesti meistriks. Tema poeg Gert Krestinov on samuti tunnustatud motosportlane.\n "
        },
        {
          "päis": "TalTech marssis kindla võiduga karikafinaali",
          "sisu": "Võrkpalli naiste karikavõistluste finaalis kohtuvad tänavu tiitlikaitsja TalTech ja TBD Pharmatech/Kastre.\n \nTalTech võitis kodusaalis peetud avamängu Rae Spordikool/Viastoni vastu 3:0 ja kolmapäevane korduskohtumine lõppes samuti ülikoolinaiskonna 3:0 (25:19, 25:13, 25:22) võiduga. TalTechi resultatiivseimad olid Dzintra Lember ja Marily Lass, kes mõlemad kogusid üheksa punkti. Rae poolelt märgiti Silvia Pertensi arvele 11 silma.\n\"Liiga lihtsalt see nüüd küll ei tulnud. Pidime ikkagi pingutama. Andsime endast sada protsenti ja oli näha, et pingutasime kõvasti rohkem võrreldes selle mänguga, mis me siin eelmisel nädalavahetusel Balti liiga raames mängisime,\" rääkis TalTechi Karolina Kibbermann.\nFinaalis hakkab TalTech kaitsma eelmise aasta tiitlit. \"Favoriidikoorem on tegelikult pigem pingeline. Me kindlasti ei saa finaalile vastu minna kerge jalaga. Peame andma endast kõik ja näitama koha kätte,\" lisas sidemängija.\nAvamängust 3:2 võidu kaasa võtnud TBD Pharmatech/Kastre sai teise poolfinaali korduskohtumises 3:1 (25:23, 17:25, 25:15, 25:11) jagu esiliiga naiskonnast Dorpat/Tartu vald/TKSK-st. Kastre eest küündis kahekohalise punktisummani neli naist: Elina Lebedeva kogus 17, Kadi Kalm 15, Kairin Tammel 14 ja Lill Kandimaa 12 punkti. Kaotajate parim oli 16 punktiga Laura Laas.\nMeeste ja naiste karikavõistluste finaalid mängitakse 16. detsembril Pärnus. Meeste finaalis võtavad omavahel mõõtu Selver/TalTech ja tiitlikaitsja Tartu Bigbank.\n "
        },
        {
          "päis": "Neljapäeval tuleb nii külma kui ka tuult",
          "sisu": "Ilm on talviselt külm nii Eestis kui ka kogu Põhja-Euroopas. Atlandilt läheneb aktiivne madalrõhkkond ja lükkab sooja esmalt Euroopa lääneserva, seejärel ka Kesk-Euroopasse.\n \nNädalavahetusel jõuab järgmine keeris, toob uue portsu sooja, osa sellest jõuab ka Läänemere äärde ja muudab meiegi ilma leebemaks. Lähiaja ilm on aga Venemaa kõrgrõhkkonna päralt ja külm. Peipsi taga on juba praegu temperatuur alla -20, Põhja-Soomes kuni -27 kraadi. Meil nii suurt pakast õnneks ei tule, sest kiiret jahtumist takistavad pilved.\nÕhurõhk on küll tõusmas ja Venemaa kohalt laieneb kõrgrõhuala servaga Läänemere äärde. Taevast selgena hoida aga ei suuda, aga saju võimalus on õige väike, Õhumass on väga külm. Kui krõbedaks ilm muutub, see sõltub pilvkattest. Halli taeva all jäävad termomeetrinäidud öösel -10 ümbrusse, selgema taeva korral langevad -20 lähedale. Päeval kõigub paari kraadi ulatuses -10 ümber.\nReedel püsib ida pool võimsana kõrgrõhuala, lääne poolt pitsitab madalrõhuala. Jääme ikka kahe rõhkkonna pihtide vahele. Niiskust tuleb juurde. Öösel poetab kerget lund saartel, hommikul ja päeval ka mandril. Pilvisema taeva all on öö kolm-neli pügalat alla -10 piiri, päeval tõuseb vaid kraad-kaks kõrgemale. Õhtuks pilved hõrenevad ja külm muutub krõbedamaks.\nÖöl vastu neljapäeva on pilvisus muutlik ja ilm olulise sajuta. Kohati tekib udu. Kagu- ja idatuul on sisemaal nõrk, saartel ja rannikul on puhanguid 11 m/s. Õhutemperatuur on -9..-15, kohati -18 kraadi, saarte rannikul on leebem.\nHommik on laialdaselt pilvine, aga sajuta. Mõnel pool on udu. Kagutuul tasapisi tugevneb. Õhutemperatuur on -7..-12, Virumaal -15 ümber, saarte rannikul on pehmem.\nNeljapäeva päeval on pilvisus muutlik ja ilm olulise sajuta. Ennelõunal püsib kohati udu. Tuul puhub kagust 3-9, saartel ja rannikul puhanguti kuni 15 m/s. Õhutemperatuur on -5..-11, saarte rannikul 0 lähedal.\nPaaril järgmisel päeval jätkub külma võidukäik. Reedel sajab veidi lund. Taevas on pilvisem ning temperatuur ühtlaselt madal, öösel kuni -15, päev -10 ümber.\nLaupäeva öö on suurema sajuta ja taevas selgem, õhk jahtub -15-ni, mõnes paigas -20 kraadini, päevane temperatuur kerkib -10 ümbrusse. Õhtul jõuavad lumepilved ja pühapäeval lisandub lund. Külm tõmbub pisut tagasi ja temperatuur alla -10 enam ei lange.\nEsmaspäev toob lund ja ilm on pehme, saartel läheb sulale ja sadu on vesisem. \nlähipäevil läheb aga väga sooje riideid vaja, sest tugevnev tuul muudab tunde õige kõledaks.\n "
        },
        {
          "päis": "Haapsalu koolimuusikal toob kunagise ETV telelavastuse kaasaega",
          "sisu": "Haapsalu tähistab sellel nädalal linna eestikeelse gümnaasiumihariduse 105. aastat. Muude ürituste seas etendub lavastaja Kai Tarmula käe all sündinud koolimuusikal \"Kuidas kuningas kuulsaks kippus\", mis lahkab sotsiaalmeediaajastu murekohti.\n \n\"Kuidas kuningas kuulsaks kippus\" põhineb kunagisel ETV telelavastusel \"Kuidas kuningas kuu peale kippus\". Sass Henno kirjutatud libreto toob aga tegevuse sotsiaalmeediaajastusse.\n\"Silma paistis mulle just see, et kõik need tegelased kehastasid just nagu mingisuguseid ühiskonnagruppe ja läbi selle saab ka siis publik kaasata enda mõtteid ja mulle just see meeldis, et see on selline aktuaalne ja näitab ühiskonna probleeme,\" ütles Kuninga osatäitja Janar Voorel.\nMuusika põhineb kunagise telelavastuse jaoks valminud Peeter Volkonski teostel, mida on vürtsitanud ansamblid No Big Silence ja Kosmikud. Lisaks kuuleb Genialistide ja Peeter Särje loomingut.\n\"Ma arvan, et mind kõnetas kõige rohkem see, kuidas on taas ellu toodud pea 50 aastat vana telelavastus,\" sõnas Majori osatäitja Ralf Lamp.\nKai Tarmula tõi selle muusikali Haapsalus lavale ka paari aasta eest, aga nüüd on vahetunud näitlejad, Sass Henno uuendas oma libretot ja lavastuses kasutatakse rohkem tehnilisi lahendusi, nagu näiteks etenduse ajal näitlejate telefonidest suurele ekraanile kuvatav video.\n\"Ütleme nii, et need paar aastat on andnud uusi vürtsikaid tegelasi, uusi huvitavaid olukordi, mis meie ühiskonnas on niisuguseid väikseid käänakuid teinud,\" ütles Tarmula.\nMuusikali \"Kuidas kuningas kuulsaks kippus\" mängitakse sellel nädalal neljapäevast laupäevani Haapsalu kultuurikeskuses.\n "
        },
        {
          "päis": "Jefimova võiduhetkest: mul tuli kohe nutt kurku",
          "sisu": "Eneli Jefimova tegi kolmapäeval Rumeenias ajalugu ning võitis esimese Eesti ujujana lühiraja Euroopa meistrivõistlustel kuldmedali. 100 meetri rinnuliujumise finaalis rohkem kui poole sekundiga Eesti rekordit parandanud Jefimova tõusis Euroopa kõigi aegade edetabelis kolmandaks.\n \nFinaalis võis oodata nelja-viie sportlase medaliheitlust, aga eelkõige tuli sellest Eneli Jefimova ja itaallanna Benedetta Pilato esikohaduell. Tugeva sprinterina juhtis itaallanna suurema osa distantsist ja viimases pöördes oli tema edu rohkem kui pool sekundit, aga Jefimova lõpp oli erakordselt võimas.\nViimasel 25 meetril võitis ta itaallannat rohkem kui sekundiga ning vägev ujumine andis ka vägeva rekordi 1.03,21. Esimest korda täiskasvanute tiitlivõistlustel medalisoosikuna stardis olnud 16-aastane ujumistalent saavutas ajaloolise võidu.\n\"Esimesena nägin puki peal ühte tuld, mis tähendab, et ma lõpetasin esimesena. Mul tuli kohe nutt kurku ja olin väga õnnelik, et ikkagi sain sellega hakkama. Ja kui veest välja tulin, siis tuli veel suurem nutt. Väga õnnelik olen. Parandasime vigu, mis teisipäeval poolfinaalis ilmnesid. Kõik klappis ja tuli väga hea aeg ka,\" lausus värske medalisangar.\n\"Rada, kus me olime, oli parim. Enne ujumist oli plaan paigas. Teadsime, et kõige kiirem alustaja on Enelist paremal ja kõige kiirem lõpetaja on vasakul,\" alustas treener Henry Hein. \"Ja kuna Eneli tegi viimast pööret just hollandlanna (pronksmedalist Tes Schouten - toim) poole, siis meie plaan oligi distantsi esimene pool minna koos Pilatoga võimalikult ökonoomselt ja viimasest pöördest võimsalt lõpuni tulla. Euroopa läbi aegade kolmas tulemus, nii et on raske mitte rahule jääda,\" lisas ta.\nEsimese Eesti ujujana Euroopa meistriks kroonitud Jefimova kolmapäevast võitu pikalt nautida ei saa, sest töö on alles pooleli ja palju starte veel ees. Ka lühemal ja pikemal distantsil on tal võimalus võita medal.\n\"Neljapäeval ootab mind ees 200 m rinnuliujumine. See on kõige pikem ja raskem distants. Praegu üritan lihtsalt välja puhata, et homme starti minna tühja pea ja uute mõtetega,\" märkis Jefimova.\nRalf Tribuntsov sai seitsmenda koha 50 meetri seliliujumise finaalis, läbides distantsi 23,30 sekundiga. Teisipäeval püstitatud Eesti rekordist jäi lahutama 17 sajandikku.\n "
        },
        {
          "päis": "Riigi toel ehitatud Jõgeva kirikust saab ka kogukonnakeskus",
          "sisu": "Kuigi kiriku ametlik avamine ja esimene jumalateenistus toimub detsembri lõpus, jõuavad erinevad kultuurisündmused hoone kontserdisaali juba varem.\n \nSelles Jõgeva vana veetorni asemele ehitatud hoones kogunes juba nädalavahetusel mitusada koolinoort ning reedel toimub esimene kontsert. Pühakojale viitab praegu vaid tornis helkiv rist ning parasjagu saalis kõlav oreli häälestamine.\n\"Suuremad tööd tahaks loota, et on ühelpool, aga samas vitraaž ja mõned detailid ootavad kokkupanemist ja omale kohale saamist,\" ütles EELK Jõgeva koguduse õpetaja Georg Glaase.\nHoone on suuresti ehitatud riigi toel, nii katuserahadest kui ka riigieelarvest eraldati kokku pea poolteist miljonit. Abiks on olnud ka umbes 40 toetajat, kes said kirikutorni trepil omanimelise astme. Riigikogu liige Aivar Kokk rõhutab, et maksumaksja rahast ei ehitatud mitte ainult kirik, vaid kogukonnakeskus.\n\"On pulmad, kontserdid, matused ja me näeme täna, et järgmiseks aastaks on maja peaaegu enamus nädalapäeva õhtutel välja renditud. Nii et seda hoonet on oodatud. Ma arvan, et väga ilusa hoone ja suure väljaku on saanud Jõgeva linn endale,\" rääkis Kokk.\n\"Eks ta arhitektuuriliselt ole natuke kummaline, aga oluline on see, mis seal sees toimuma hakkab. Mul on aga nii palju tegemist, et ise ei plaani minna sinna,\" rääkis Janek.\n\"Kõik meeldib, juba see, et Jõgeval enne päris kirikut ei olnud. Teine asi on see, et seal on need kontsertsaalid. Need mulle väga meeldivad,\" rääkis\n\"Väga ilus koht ja väga ilus kirik on. Vaade on ilus, juba kaugelt näed seda risti,\" ütles Pjotr.\nJõgeva kogudusel on õpetaja sõnul 54 liiget. Uutes ruumides hakkab tegutsema ka kohalik kooliteater ja mitu rahvatantsurühma. Nii on hoonet kiriku asemel nimetatud Kaunite Kunstide Koduks ja ka perekeskuseks.\n\"Selle eesmärgiga ta tehtud oligi, et kogukonnale ja laiemalt. Erinevad tegevused, erinevad vanuserühmad, erinevad huvirühmad,\" sõnas Glaase.\nVitraaž ja muud puuduolevad detailid peaksid paika saama 30. detsembriks, mil peapiiskop Urmas Viilma tuleb Jõgevale kirikut sisse pühitsema.\n "
        },
        {
          "päis": "Aktuaalne kaamera kell 21:00",
          "sisu": ""
        },
        {
          "päis": "ETV spordisaade, 6. detsember",
          "sisu": "Saatejuht Aet Süvari\n \n"
        },
        {
          "päis": "Riik võib Kiviõlis gümnaasiumiõppe sulgeda",
          "sisu": "Haridusministeerium on välja käinud idee sulgeda õpilaste vähesuse tõttu Kiviõli I keskkooli gümnaasiumiosa. See tähendaks, et Lüganuse valla elanikele oleks lähim gümnaasium 23 kilomeetri kaugusel. Lastevanemates tekitab see küsimusi, kuid ministeerium rõhutab, et otsust veel pole.\n \nRiik hakkas käesolevast õppeaastast haldama kolme Lüganuse valla kooli: kaht põhikooli ja 12-klassilist Kiviõli I keskkooli. Kiviõli I keskkooli gümnaasiumiosa sulgemisel oleks vallakeskusele lähemad gümnaasiumid Kohtla-Järvel, Jõhvis ja Rakveres, kus kõigis on avatud riigigümnaasium. Need jäävad Kiviõlist vastavalt 23, 33 ja 38 kilomeetri kaugusele.\n\"Transpordiühendus Rakvere, Kohtla-Järve ja Jõhvi vahel pole niisama kerge. On küll rongid ja bussid, aga hommikuses bussis on juba niigi töölised, siis veel lapsed ning lisaks sõidab buss mitmest kohast läbi, nii et lapse koolitee oleks väga-väga pikk,\" ütles Kiviõli I keskkooli hoolekogu esimees Kristel Kütt.\nLisaks gümnaasiumiosa sulgemise kavale on kogukonnas arusaamatust tekitanud ministeeriumi plaan mitte avada Kiviõli vene koolis sügisel 1. klassi ja tuua kõik kooliteed alustavad lapsed ühte koolimajja.\n\"Juba praegu pole Kiviõli I keskkoolis täielikku eestikeelset keskkonda, vaid on juba segamini. Ja kui me toome siia vene lapsi juurde, siis see keelekeskkond muutub veelgi,\" sõnas Kütt.\nHaridus- ja teadusministeeriumi Ida-Virumaa riigikoolide projektijuht Hille Ilves ütles, et olukorda tuleb vaadata eestikeelsele õppele ülemineku vaates. Arvestada tuleb sedagi, et õpilaste arv on piirkonna koolides vähenemas. Näiteks Kiviõli I keskkooli gümnaasiumiosas õpib praegu 42 õpilast, neist pooled on abituriendid. Ilves on käinud ideid tutvustamas Lüganuse riigikoolide hoolekogudes.\n\"See on muutuste juhtimise normaalne protsess, kõigepealt tuleb käia välja ideed, toimetada arutelud ja siis selgitada välja need mõistlikud lahendused, mis sobivad nii kooliperedele kui ka kooli pidajale. Ühtegi otsust pole me lukku pannud,\" sõnas Ilves.\nMinisteeriumi esindajate järgmine kohtumine Lüganuse valla omavalitsusjuhtide ja kogukonnaga on kavas tuleval esmaspäeval. Järgmist õppeaastat puudutavad otsused peavad olema tehtud märtsi lõpuks.\n "
        },
        {
          "päis": "Meistriliigas tähistasid võite Serviti ja Tapa",
          "sisu": "Käsipalli karikavõistluste finaalturniiri eel toimus kolmapäeval meistriliigas kaks kohtumist. Võidud viisid koju Põlva Serviti ja SK Tapa.\n \nPealinnas madistasid omavahel tabeli kaks viimast HC Tallinn ja SK Tapa. Mängu algus oli tasavägine – 6. minutiks oli seis vaid 2:2 ja 10. minutiks 5:5.\nKülalisvõistkond Tapa hakkas tõusma 13. minutil, kui Endrik Jaanis viskas seisuks 7:6. Talle järgnes Ilja Kosmirak, kes viskas kaks järjestikust väravat. Matši 20. minutiks oli seis 12:9 Tapale. 24. minutil viskas Tallinna Kert Liinat seisuks 14:11. Koos Otto Karl Kondi ja Danil Gumianovi väravatega oli Tallinn 26. minutil ühe värava kaugusel viigist, seisuga 14:13. Tapa lipsas spurdiga siiski eest ja võitis esimese poolaja 19:14.\nTeisel poolajal Tapa armu ei andnud ja kogus väravaid aina juurde. 40. minutiks oli seis 25:18. Tallinna kaotusseisu raskendas punane kaart Volodõmõr Stšerbanile. Keret Kippari ja Danil Gumianovi väravad tõid küll võõrustaja 22:26 lähemale, kuid Tapa poolelt suurendas vahemaad Marcus Rättel. 50. minuti täitudes näitas tabloo numbreid 30:24, mis rääkisid Tapa kasuks. Shcherbani punane kaart ei jäänud Tallinnale viimaseks – ka Liinat ja Gumianov teenisid punased, kuid alles mängu 60. minutil. Kohtumisele pandi punkt seisuga 36:27 Tapale.\nVõitjate eest viskas enim väravaid Marcus Rättel, kelle nimele jäi 10 väravat. Ilja Kosmirak viskas üheksa väravat. Tallinna resultatiivseim oli Kert Liinat seitsme tabamusega.\nPeagi saabuvaks karikavõistluste finaalturniiriks valmistuv Põlva Serviti vajas seitset minutit, et HC Kehra/Horizon Pulp&Paperist kolme väravaga mööda tuhiseda. 10. minutiks oli seis Hendrik Varuli tabamusest 10:5. Kuus minutit hiljem oli kodumeeskond Serviti kogunud viis lisaväravat, Kehra aga kaks.\nServiti hoog ei vaibunud ja 10 minutit enne esimese poolaja lõppu oli Põlva klubi kahekordselt ees, skooriks 16:8. 27. minutil tõi Sander Sarapuu Servitile 20. värava. Minut hiljem viskas Kehra pallur Kristofer Liedemann värava, tuues võistkonna väravaarve 10 värava peale. Esimese poolaja võitis Serviti tulemusega 23:11.\nTeine poolaeg jätkus Serviti juhtimisel. Meeskonna 30. värava viskas 41. minutil Jürgen Rooba. Ka ülejäänud minutid rahulikust matšist möödusid üllatusteta: 50. minutiks oli skoor 36:19 ja lõpuvile kõlades 41:26 Servitile.\nServiti resultatiivseim mängija oli Jürgen Rooba kuue väravaga. Kehra ridadest viskas kuus väravat Kristofer Liedemann.\n "
        },
        {
          "päis": "Kõlvart nõustub osaliselt rohemessi kriitikutega",
          "sisu": "Tallinna linnapea Mihhail Kõlvart jagab pealinna opositsiooni kriitikat rohepealinna suursündmusele NEXPO, leides, et kolme miljoni euro suuruse eelarvega rohetehnoloogiamess kujunes liiga kulukaks ning seda külastas liiga vähe inimesi. Tallinna lõppevat rohepealinna-aastat peab ta aga pigem kordaläinuks.\n \nLinn ehitas Nexpo tarbeks kuueks päevaks kolme miljoni euro eest ajutise paviljoni. See koosnes naftast toodetud PVC-st, seda köeti biodiisliga ning sündmuse toimumisest andis märku 100 000 euro eest taevast kõditav roheline laserkiir.\nNüüdseks on teada, et sündmust külastas vaid 4000 inimest ehk kulu ühe külastaja kohta oli 750 eurot. Ka Tallinna linnapea Mihhail Kõlvart tunnistab, et on tulemuse suhtes kriitiline.\n\"Vaatamata sellele, et esialgne prognoos oli 2000 ja tuli kokku 4000, minu arvates tegelikult külastajaid pidi olema rohkem,\" ütles Kõlvart. \"Tegelikult ma arvan, et võiks olla kaks korda rohkem külastajaid. Inimesi oli vaja aktiivsemalt kutsuda.\"\nEelarve paisutas suureks ühekordse köetava paviljoni rajamine novembrijahedusse. Linnapea põhjendab seda mitme ürituse toimumisega samaaegselt ning sooviga neid sündmusi lähestikku hoida. Samas möönab ta, et kulusid saanuks kokku hoida.\n\"Kõik kulud, mis olid tehtud, olid tehtud riigihangete alusel,\" sõnas linnapea. \"Aga samas tuleb tunnistada, et hinnad, mida me saime, olid päris kõrged. Minu arvates oli võimalik mõned kulud optimeerida,\" ütles ta.\nKüsimusele, kas laserkiire peale kulunud 100 000 eurot oli üks kuludest, mille oleks võinud ära jätta, vastas Kõlvart, et isiklikult ta seda ei kooskõlastaks.\nSellegipoolest ei välista linnapea NEXPO korraldamist ka järgmistel aastatel. Samas ei pruugita seda edaspidi tingimata ajutises paviljonis korraldada.\nTallinna opositsioon on kriitiline kogu rohepealinna aasta suhtes, mille eelarveks kujunes üle 10 miljoni euro, kuid mis kulus peamiselt seminaride korraldamisele ja taskuparkidele.\n\"Ma arvan, et rohepealinn ei saa olla üheaastane projekt, sel peab olema jätkuv eesmärk,\" sõnas Tallinna linnavolikogu Isamaa fraktsiooni liige Tõnis Mölder. \"Kui me toome siin paralleele eelnevatelt Euroopa rohepealinnadelt, siis on tehtud suuri investeeringuid kas ühistransporti, muutmaks seda keskkonnasäästlikumaks, rohemajandusse, prügimajandusse, selle n-ö ökonoomsemaks töötlemiseks, aga ka näiteks elektriautode laadimispunktide rajamisse.\"\nKõlvart kriitikaga ei nõustu. Ka taskuparkide projektiga plaanib ta jätkata. \"Kõige suurem projekt, mida me sel aastal algatasime, oli alternatiivenergiaallikate loomine ehk siis vee, reovee ja merevee pumbad, reovee ja merevee-energia. Eesmärgiks on, et 2027. aastast saaks need pumbad ka käivitada,\" ütles ta.\n "
        },
        {
          "päis": "Parmast ei valitud ICC kohtunikuks",
          "sisu": "Rahvusvahelise Kriminaalkohtu (ICC) kohtunikuks kandideerinud riigi peaprokurör Andres Parmas ei osutunud sel nädalal valitud kuue uue ICC kohtuniku hulka.\n \nValimiste esimene voor toimus esmaspäeval. Eesti aja järgi kolmapäeva õhtul valiti 11. voorus ära kuues kohtunik, Parmas valituks osutunute seas ei olnud.\nKuuele kohale kandideeris kokku 13 inimest. Valituks osutusid kandidaadid Mongooliast, Rumeeniast, Prantsusmaalt, Sloveeniast, Tuneesiast ja Lõuna-Koreast.\nParmas langes valikust välja viimases, 11. voorus.\nParmas tutvustas \nnovembris\n New Yorgis ÜRO-s peetud ümarlaual oma seisukohti ja vastas küsimusele oma sobivuse kohta sellesse ametisse, tuues esile oma enam kui 20 aasta pikkust justiitssüsteemis töötamise kogemust ja prokuratuuri reformimist ning rahvusvahelist kogemust.\nParmas on riigi peaprokuröri ametis olnud 2020. aastast, tema kandideerimine Rahvusvahelise Kriminaalkohtu kohtunikuks sai avalikuks tänavu\n märtsis.\nPresident Toomas Hendrik Ilves nimetas Parmase riigikohtu üldkogu ettepanekul kohtunikuks Tallinna Ringkonnakohtusse alates 1. juulist 2014, kus ta töötas kuni 2. veebruarini 2020 ringkonnakohtu kriminaalkolleegiumis, mil tema volitused peatati seoses tema nimetamisega riigi peaprokuröriks.\nValitsus nimetas Parmase viieks aastaks riigi peaprokuröri ametikohale 9. jaanuaril 2020, tema ametiaeg algas 3. veebruaril 2020.\nICC kohtunikuks kandideeris Parmas perioodiks 2024-2032.\n "
        },
        {
          "päis": "Rootsi Tesla streik laieneb ka Norrasse",
          "sisu": "Norra suurim erasektori ametiühing teatas kolmapäeval, et tõkestab Tesla sõidukite transiidi Rootsi, kui USA autotootja keeldub 20. detsembriks allkirjastamast seal kollektiivset palgalepingut.\n \nUmbes 130 Tesla mehaanikut kümnes töökojas seitsmes linnas üle Rootsi alustasid 27. oktoobril streiki, kuna autotootja keeldub allkirjastamast nendega kollektiivlepingut.\nNüüdseks on see kasvanud üle ulatuslikuks konfliktiks USA autotootja ja kümnekonna ametiühingu vahel, kes nõuavad Rootsi töömudeli järgmist. Streigiga on liitunud ka sadamatöötajad.\nSellest hoolimata kirjutab Rootsi meedia, et tööseisaku mõju on seni olnud võrdlemisi väike.\nRootsi metallitöötajate ametiühing IF Metall, kuhu streikivad mehaanikud kuuluvad, süüdistab Teslat süstemaatilises streigimurdjate kasutamises, et tööseisakute mõjust kõrvale hiilida. Osa tarneid on sealjuures suunatud ümber tulema Rootsi läbi Norra ja Taani sadamate.\nRootsis katavad tööturumudeli aluseks olevad kollektiivlepingud ligi 90 protsenti kõigist riigi töötajatest ning tagavad standardpalga ja -töötingimused.  \nPaljud Tesla töötajad Rootsis on ametiühingu liikmed, kuid sellest hoolimata ei saa nad tööstusharu üldlepingu hüvedest osa.\n\"Kui seda 20. detsembriks tehtud ei ole, võtame me meetmeid,\" teatas Norra ametiühing Fellesforbundet, kuid ei täpsustanud, milliseid.\n\"See on selge sõnum Teslale, et ta ei saa suunata Rootsi Teslasid ümber Norrasse,\" \nVarem sel nädalal teatasid ka Taani suurima ametiühingu 3F transporditöötajad, et korraldavad 18. detsembril solidaarsusstreigi Rootsi Tesla töötajatega, kui olukord pole selleks ajaks lahenenud.\nTesla asutaja ja juht Elon Musk on lükanud järjekindlalt tagasi nõuded lubada firma 127 000 töötajal maailmas ametiühingutesse koonduda.\n "
        },
        {
          "päis": "Erdogan nõuab F-16 lennukeid Rootsi NATO-liikmesuse heakskiitmise eest",
          "sisu": "Türgi president Recep Tayyip Erdogan väitis kolmapäeval, et USA peaks üle andma Türgile F-16 hävituslennukid samaaegselt koos Rootsi NATO-liikmesuse heakskiitmisega Türgi parlamendis.\n \nErdogan väitis, et ta täitis enda kohuse, kui ta suunas Rootsi NATO liikmeks vastuvõtmise lepingu Türgi parlamendile ratifitseerimiseks. Samas lisas ta, et USA peaks samal ajal heaks kiitma Türgile hävituslennukite andmise.\n\"Ma täitsin oma kohuse, nüüd ma ootan midagi teilt ka. Te peaksite lahendama selle probleemi samal ajal oma Kongressis,\" vahendas Türgi kohalik meedia presidendi sõnu.\nTürgi ja Ungari on ainsad NATO liikmesriigid, mis pole veel Rootsi NATO-sse astumist heaks kiitnud. Türgi parlamendi väliskomisjon pidi lepingut parlamendi täiskogule saatma juba novembris, kuid lükkas ootamatult teadmata ajaks hääletuse edasi. Komisjoni juhtide sõnul on vaja rohkem aega analüüsiks ja aruteludeks.\nKuigi Rootsi välisminister ütles eelmisel nädalal, et tema Türgi kolleeg lubas talle lepingu ratifitseerimist juba lähinädalatel, pole seni edasiminekuid toimunud.\nNii väliskomisjon kui Türgi parlament tervikuna on Erdoganile lojaalsete saadikute kontrolli all. Türgi opositsiooni esindajast väliskomisjoni liige Bilal Bilici \nütles Financial Timesile\n, et Türgi ja USA vahel valitseb sügav umbusaldus, mistõttu oleks raske probleemile lahenduse leida enne 2024. aasta märtsis toimuvaid Türgi kohalikke valimisi.\nUSA president Joe Biden on seni toetanud Türgile F-16 hävituslennukite andmist, kuid USA Kongressi senati väliskomisjoni liikmed ei soovi veel lennukite müüki heaks kiita.\nSeptembris ütles demokraadist senati väliskomisjoni juht Ben Cardin, et Türgi võimude viivitamine Rootsi NATO-sse astumise heakskiitmisega on ainult üks mitmest takistustest lennuki müümiseks.\nTürgi ja USA suhted halvenesid pärast äärmusrühmituse Hamas terrorirünnakut Iisraelile 7. oktoobril. Erdogan nimetas Hamasi liikmeid \"vabadusvõitlejateks\" ning USA ametnikud kahtlustavad, et Türgi võimud on andnud Hamasile ligipääsu rahvusvahelistele finantsturgudele.\n "
        },
        {
          "päis": "Aasta naisjuuniori tiitlile kandideerivad Kirpu, Merisalu ja Teern",
          "sisu": "Pühapäeval, 10. detsembril Estonia kontserdisaalis toimuval Jalgpalligalal selgub aasta parim naisjuunior.\n \nParima naisjuuniori valib Eesti Jalgpalli Liidu juhatus naiste koondise peatreenerite nimetatud mängijate hulgast. Valida sai 2002. aastal ja hiljem sündinud mängijate seast. \nTänavu jõudsid esikolmikusse (tähestikulises järjekorras): Katrin Kirpu, Liisa Merisalu ja Kristina Teern. \nEelmise aasta lõpus naiste koondises debüteerinud 19-aastane Kirpu esindas sel aastal naiste koondist kokku kuuel korral. Sealjuures lõi Kipru maavõistlusmängus Türgi vastu oma debüütvärava naiste koondises. Klubitasandil kuulub Kirpu Soome kõrgliigaklubi Aland Unitedi ridadesse, varasemalt esindas eestlanna FC Lahti ja HJK naiskondi. \n21-aastane Merisalu debüteeris naiste koondises 2018. aastal ning on tänavu koondise eest väljakul käinud kümnes kohtumises ja löönud ühe värava. Tartu JK Tammeka ridadesse kuuluv Merisalu tegi kaasa 24 Meistriliiga kohtumistes ning tema arvele kogunes 20 täpset tabamust. Selle tulemusega jagab ta liiga parimate väravaküttide edetabelis 3.–5. kohta. Tammeka naiskond teenis eduka hooaja järel oma esimese pronksmedalikoha naiste Meistriliigas. Merisalu on varem parimaks naisjuunioriks valitud 2021. aastal. \n19-aastane Teern debüteeris naiste A-koondises selle aasta septembrikuus Rahvuste liiga kohtumises Iisraeli vastu ning sai kirja täismängu. Pärast seda on ta koondise särgis väljakule astunud veel kahel korral. Klubitasandil tuli ründaja Tallinna FC Flora koosseisus Eesti meistriks, superkarika võitjaks ning teenis Balti liigas hõbeda. Naiste Meistriliiga parimate väravaküttide edetabelis teenis Teern 30 tabamusega kindla esikoha. Lisaks osales Teern koos naiskonnaga Meistrite liiga eelringis. \nAasta parimat naisjuuniorit autasustab eriauhinnaga Nike. \n "
        },
        {
          "päis": "Kallas on kolme aasta jooksul eralennukit kasutanud 28 korral",
          "sisu": "Peaminister Kaja Kallas (RE) on kolme aasta jooksul eralennukit kasutanud 28 korral ja kokku 889 895 euro eest, millest umbes poole on hüvitanud Euroopa Liit.\n \nValitsuse meedianõunik Helen Uldrich ütles ERR-ile, et kokku on Eesti riik tasunud tellimuslendude eest kolme aasta jooksul 467 706 eurot ning Euroopa Liit 422 189 eurot.\n\"15 korral on toimunud tellimuslennud Euroopa Liidu ülemkogu kohtumistele ning need kulud tasub suures osas Euroopa Liidu Nõukogu sekretariaat, kuna ülemkogu kohtumiste lõpuajad ja kestus on ettenägematud. Ligi kolme aasta vältel on olnud vajalik kasutada muudel juhtudel tellimuslendu kokku 13 korral ning enamik neist on toimunud tingituna erakorralisest välispoliitika- ja julgeolekuolukorrast,\" rääkis Uldrich.\nUldrich märkis, et alates 2021. aasta 26. jaanuarist kuni käesolevani on peaministril olnud 66 välisvisiiti.\nTa rõhutas, et üldjuhul on peaministri delegatsioon kasutanud sihtpunkti jõudmiseks lennukit ja esimene eelistus on alati liinilennud. \"Enamasti sõidab peaminister turistiklassis,\" sõnas Uldrich.\nPaaril korral on peaminister kasutanud ka Soome sõiduks laeva.\nUldrich tõi näite, et möödunud aasta juunikuus pidi peaminister umbes 30 tunni jooksul jõudma Tallinnast Londonisse kohtumistele Briti peaministri, välisministri ja kaitseministriga, sealt Vilniusesse kohtumisele Saksamaa liidukantsleri Olaf Scholziga ning Läti ja Leedu peaministritega ning jõudma Tallinnasse tagasi.\nKahel korral tuli tema sõnul eralend tellida põhjusel, et liinilend viimasel hetkel tühistati, ning ühel korral seetõttu, et kogu sihtriigi õhuruum oli tippkohtumise tõttu liinilendudele suletud ja tellimuslend oli ainus võimalus kohale jõuda. \n\"Tellimuslende kasutatakse ainult põhjalikul kaalumisel ja erandkorras, et tagada peaministri jõudmine Eesti jaoks olulistele riigi- ja valitsusjuhtide kohtumistele sihtkohtadesse, millega Eestil lennuühendused puuduvad või kuhu liinilennud ei võimalda jõuda kohale vajalikul ajal või mõistliku ajakuluga,\" selgitas valitsuse meedianõunik.\n\"Alates Venemaa täiemahulise sõja algusest Ukrainas on Eesti peaministril olnud erakordselt palju rahvusvahelisel tipptasemel suhtlust teiste riigi- ja valitsusjuhtidega – toimunud on arvukaid ühiste otsuste koordinatsiooni kohtumisi, meie seisukohtade vastu on olnud erakordselt kõrge huvi ja niisama vajalik on olnud ise meie välis- ja kaitsepoliitika seisukohti tutvustada,\" lisas ta.\nUldrich rääkis, et kohtumisi suurriikide ja liitlaste juhtidega on olnud rohkem kui kunagi varem ning muutunud on ka nende korralduse iseloom. \"Erakorralistes oludes ja julgeolekuolukorras ei plaanitud visiite ja kohtumisi pikalt ette. Alates 2022. aasta veebruarist on tulnud visiidikutseid ette lühikese, umbes nädalapikkuse etteteatamisega, sageli on kohtumiste kellaajad viimase hetkeni lahtised ning liinilendude järgi ei ole võimalik neid sõite planeerida,\" lausus Uldrich veel.\n\"Näiteks on Eesti peaminister viimase kahe aasta jooksul kohtunud väljaspool Eestit kas kahepoolselt või kitsas ringis Prantsusmaa president Emmanuel Macroniga Pariisis viiel ja ühel korral Münchenis, Saksamaa liidukantsleri Olaf Scholziga neljal korral, Briti peaministritega kolmel korral,\" sõnas ta.\nUldrich ütles, et lendude hinnad on pärast koroonaperioodi oluliselt kasvanud, mistõttu on ka aastate lõikes kulud erinevad. \"Ka ei olnud pandeemia tippajal, ehk 2019. ja 2020. aastal sellisel hulgal välisvisiite kui viimasel kahel aastal. Pandeemia järel taastus lennuühenduste arv aeglaselt ja sageli puudusid Tallinnast ajaliselt sobivad ühendused.\" \nPolitsei- ja piirivalveamet on taganud peaminister Kaja Kallase delegatsioonile tema ametiaja jooksul turvalise ja kiire transpordi kopteriga kahel korral – 8. augustil ja 10. oktoobril 2022. aastal, märkis Uldrich. \n\"Esimesel juhul lendas peaminister visiidile Narva. Kuna kutse Narva oli lühikese etteteatamisega, oli kopter vajalik aja kokkuhoiu mõttes, et peaminister jõuaks ka kõiki teisi selleks päevaks ettenähtud töökohuseid täita. 10. oktoobril kasutas peaminister PPA kopterit selleks, et külastada Narva koos Euroopa Komisjoni president Ursula von der Leyeniga, kelle päevakava nägi ette veel rida kohtumisi Tallinnas,\" rääkis Uldrich. \nTa rõhutas, et PPA kopterit kasutatakse vaid erandkorras ning juhul, kui samal ajal on tagatud võime otsingu- ja päästetöödeks. PPA-l on kokku kolm kopterit. \nVälislähetuste korraldamiseks on Uldrichi sõnul riigikantseleil hanke teel valitud reisikorraldusfirmad. Nende kaudu toimub lennukipiletite hankimine ja vajadusel tellimuslendude tellimine.\nLätis puhkes eelmisel nädalal skandaal endise peaministri ja praeguse välisministri Krišjanis Karinši välisreiside üle. Valitsusjuhina kasutas Karinš koos teda saatva delegatsiooniga sihtpunkti või koju tagasi jõudmiseks eralennukeid 36 korral ja see võttis nii Läti kui ka Euroopa Liidu eelarvest kokku 1,3 miljonit eurot. Asja asus uurima nii riigikontroll kui ka prokuratuur.\nKa Läti president Edgars Rinkevičs leidis, et Karinši eralennukitega lendamine võis olla ebaproportsionaalne ja majanduslikult kahjumlik tegevus.\n "
        },
        {
          "päis": "Ringkäik raadiomajas: kuidas elavad ERR-i raadiod",
          "sisu": "Rahvusringhääling tuli kolmapäeval välja uue kõiki ERR-i raadioid ühendava Eesti Raadio äpiga. Sel puhul külastas \"Ringvaade\" rahvusringhäälingu juures tegutsevaid raadiod.\n \nRaadiomajas pesitseb kokku viis raadiot – Vikerraadio, Raadio 2, Raadio 4, Raadio Tallinn ja Klassikaraadio. Kõik need saavad kokku uues Eesti Raadio rakenduses.\nKlassikaraadio peatoimetaja Tiia Tederi sõnul on olnud klassikalise muusika kuulajate arv aja jooksul hämmastavalt stabiilne. \"On ka näha olnud, et kui on rasked ajad, koroona või mis iganes muu, siis pöördumine klassikaliste väärtuste juurde miskipärast suureneb. See on midagi kindlat, mis hoiab maailma püsti,\" ütles Teder.\nVikerraadio hommikuprogrammi juht Kirke Ert tõdes, et kuna ta ärkab kell 04:55, siis tavaliselt ta kell 13 juba magab. \"Mul on see juba vereringes. Ma tean, et on kolm hommikut, kus õhtul on juba tuju paha, sest nii vara tuleb ärgata, aga ma saan hakkama,\" ütles Ert.\nVikerraadio peatoimetaja Janek Lutsu hinnangul on Vikerraadio kõige populaarsem jutusaadete osakaalu tõttu. \"Me räägime kõige rohkem. Eestis on 30 muusikajaama. Neid, kes räägivad on väga vähe. Iga kuu käib Vikerraadio arhiivis 1,5 miljonit inimest ning iga nädal kuulab meid kuskil 230 000 inimest,\" ütles Luts.\nMirko Ojakivi, Vikerraadio saatejuhi, keda on korduvalt ka telesse kutsutud, sõnul on raadio kõige vahetum. \"See on nüüd ja praegu,\" ütles Ojakivi. Kui televisioonis on vaja väga palju inimesi, et saade eetrisse saada, siis raadios piisab ainult iseendast.\nKogu Raadio Tallinn võrdub ühe inimesega ühes toas. Maian Kärmas on olnud Raadio Tallinna vastutav toimetaja juba 17 aastat. \"Uks on mul alati lahti, nii et päris omaette ma veel rääkima ei ole hakanud. /.../ Aga tore on ikka üksi teha ka selles mõttes, et niimoodi vaikselt vanajumala seljataga toimetad ja siis suhtled kuulajatega,\" ütles Kärmas.\nRaadio 2 saatejuhi Marta Püssa sõnul on tema kuulaja pigem tema enda moodi, Püssa saab temaga hästi läbi ja ta saab Püssa naljadest aru. \"Tegelegu millega tahab, aga ta hindab head muusikat,\" arvas Püssa.\nRaadio 2 peatoimetaja Margus Kamlati sõnul hakkab Raadio 2 tegema uuest aastat parimat eestikeelset raadiojaama parima Eesti muusikaga. \"Kõige tugevamad ja paremad jäävad ka Raadio 2 alles, nii et pole kahtlustki, et hakkame tegema väga head raadiot,\" ütles Kamlat.\nLisaks viiele raadiole saab uuest rakendusest kuulata ka näiteks Raadio 2 ja Klassikaraadio muusikajaamu.\n "
        },
        {
          "päis": "Politico: Xi teeb Hiinas \"stalinistlikku\" puhastust",
          "sisu": "Alates Xi Jinpingi võimuletulekust 2012. aastal kadusid avalikkuse silmist sajad tuhanded ametnikud. Viimasel ajal on osutunud puhastuse ohvriteks isegi Xi senised lähedased liitlased, sest Pekingi võimud otsivad enda ridadest \"Ameerika luurajaid\".\n \nKui Xi Jinping sai Hiina valitsejaks 2012. aastal, märkasid hiinlased kiiresti muutusi, mille suurim väljendus oli Xi algatatud korruptsioonivastane kampaania.\nKorruptsioonivastase võitluse egiidi all vabastati ametist tuhanded ametnikud ja sõjaväelased. Mõni pandi pikalt vanglasse, mõni kadus avalikkuse silmist, mõni pani väidetavalt toime enesetapu. Mitmed prominentsed poliitikud surid ootamatustesse haigustesse, seda vaatamata Hiina eliidile tagatud kõrgetasemelisele tervishoiule.\nEriti markantseks näiteks oli endise peaministri Li Keqiangi oktoobris aset leidnud surm. Li oli kõigest 68-aastane ning ta suri väidetavalt südamerabandusse ujulas. Ametikoha ja mõnikord ka elu kaotasid ka mitmed olulised Hiina poliitilise eliidi esindajad.\nNende asemele tulid uue põlvkonna poliitikud, kellest paljud olid seotud juba oma karjääri alguses personaalselt Xi Jinpingiga.\nOmeti läksid viimase aasta jooksul puhastused veelgi kaugemale, \nvahendab Politico\n, nimetades nähtust \"stalinistlikuks puhastuseks\".\nSelle aasta jooksul sattusid põlu alla mitmed Xi valitsemise ajal ametisse nimetatud Hiina ametnikud, kindralid ja isegi ministrid.\nKõige markantsemaks näiteks oli endise välisministri Qin Gangi ootamatu kadumine avalikkuse silmist selle aasta juunis. Qin sai välisministriks alles 2022. aasta detsembris, seega jõudis ta olla ametis kõigest pool aastat. Ametist vabastati Qin aga alles juuli lõpus ehk üks kuu pärast müstilist kadumist.\nKuigi ametlikult on tema ametist tagandamine seotud abieluvälise suhtega ühe Hiina ajakirjanikuga, siis Politico allikate järgi on Qini kadumise ja vallandamise taga Hiina võimude hirm USA heaks töötavate väidetavate reeturite ees.\nKoos Qiniga vallandati Hiina strateegiliste raketijõudude juhid – riigi tuumajõude juhtivad kindralid – ja kadus avalikkuse silmist riigi kaitseminister Li Shangfu. Viimane astus ametisse ainult selle aasta märtsis, kuid ta kadus ootamatult juba augustis. Ametlik vallandamine toimus alles oktoobris.\nPoliticoga suhelnud allikate andmetel teatasid Vene võimud Xi-le väidetavast vandenõust Hiina raketijõudude sees, millesse justkui olid kaasatud ka Qin ja Li. Kremli väitel edastasid Xi liitlastest ametnikud salainfot USA-le.\nSamuti väidavad Politico allikad, et Qin suri haiglas kas piinamise või enesetapu tagajärjel juba selle aasta juulis ehk enne seda, kui tema ametist vabastamisest anti ametlikult teada.\nXi paranoiat võis tugevdada ka USA Luure Keskagentuuri (CIA) direktori Bill Burnsi suvel tehtud avaldus, mille kohaselt on USA teinud edusamme oma Hiina luurevõrgustiku ülesehitamisel.\nPolitico väitel võib puhastus tabada nüüd kõiki, kes on varem liiga tihti reisinud lääneriikidesse või suhelnud välismaalastega.\nLisaks ministritele ja ametnikele avaldub Hiina võimude kasvav autoritaarsus ka kodanike ja ettevõtjate igapäevases elus.\nNäiteks kaebavad Hiina pankurid ja ettevõtjad, et neid sunnitakse õppima tundide kaupa \"Xi Jinpingi mõtteid uue ajastu Hiina tunnustega sotsialismist\". Analüütikud vaatlevad nähtust selge näitena naasmisest Mao Zedongi aegsele isikukultusele.\nHiina valitsus kontrollib terava tähelepanuga mitte ainult inimesi, vaid ka andmeid.\nRiigi majanduse taastumine on seni olnud loodetust aeglasem ning näiteks reitinguagentuur Moody's ennustab, et Hiina majandus ei suuda lähiaastatel kasvada valitsuse soovitud kiirusega, milleks on viis protsenti aastas. Seetõttu hakkasid võimud survestama ka statistikat ja majandusanalüütikuid.\nNäiteks lõpetasid Hiina võimud suvel statistika avaldamise \nnoorte töötuse kohta\n. Viimati avaldati need andmed juunikuus, mil töötus noorte seas oli 21,3 protsenti.\nBloomberg vahendab, et nüüd on \nkeelatud ka negatiivsete uuringute avaldamine\n Hiina majanduse ja börsiolukorra kohta.\n "
        },
        {
          "päis": "13-aastane snuukri imelaps alistas profituuri mängija",
          "sisu": "Walesi suuruselt teises linnas Swanseas toimuval snuukriturniiril Snooker Shoot Out valmistas suurüllatuse 13-aastane Shaun Liu.\n \nShoot Outi turniiri mängitakse tavapäraselt erinevate reeglitega, sest paremus selgitatakse vaid ühe partii abil. Hongkongi lipu all mängiv Liu teenis turniirile vabapääsme, kui ta võitis tänavused Inglismaa U-14 meistrivõistlused. Shoot Outi turniiri avaringis läks Liu vastamisi maailma edetabelis 101. real paikneva Ishpreet Singh Chadhaga ja võitis kohtumise 57:52.\nLiu ei suutnud oma võitu uskuda. \"Alguses olin natukene närviline, aga andsin endast parima. Ma ei oodanud võitu. Tahtsin lihtsalt nautida siin mängimist. Enesetunne on hea ja mulle tundub, et meeldin publikule,\" sõnas ta mängu järel.\nAndekas tulevikutegija avaldas ka, kelle järgi ta endale nime sai. \"Suur tänu minu vanematele, et nad mind Sheffieldist siia sõidutasid. Minu ema armastab Shaun Murphyt ja sellepärast ta andis mulle nime Shaun!\".\nSwanseas on tiitlikaitsjana võistlustules inglane Chris Wakelin (WS 23.), kes sai avaringis 72:62 jagu hiinlasest Pang Junxust (WS 32.). Turniiril osaleb ka Andres Petrov (WS 99.), kes kohtub neljapäeval avaringis kõmr Jamie Clarke'iga (WS 54.).\n "
        },
        {
          "päis": "Kanepikasvatajate perekond rajas Eestis enneolematu maa-aluse kasvatuse",
          "sisu": "Ka Eestis oli oma \"Breaking Bad\" ehk pealtnäha tavaline pere ajas kümme aastat illegaalset kanepiäri, mis kulmineerus 400-ruutmeetrise maa-aluse kasvatusega. \"Pealtnägijas\" näeb hämmastavaid kaadreid ja kuuleb asjaosalistelt endilt, kuidas nad tahtsid teha omamoodi ajalugu.\n \nUudistest on läbi käinud, kuidas tänavu veebruaris avastas politsei Haanja kandis maa-aluse kanepikasvatuse, mis hämmastas ka paljunäinud uurijaid nii mõõtmete kui ka keerukuse poolest. \nKasvanduse taga oli väliselt tavaline Tallinna pere, kellel polnud kriminaalset minevikku ega nähtavaid seoseid narkoäriga, kuigi täisvõimsusel pidi megafarm aastas tootma sadu kilosid ja teenima miljoneid eurosid. \"Pealtnägijas\" tuleb süüdimõistetud seltskond kaamera ette ja tunnistab, et nende tegevus oli palju pikem ja plaanid veel suurejoonelisemad. Ükskõik kas nad on kanepi legaliseerimise nimel end ohverdavad märtrid või klann, kes tahtis narkoäriga püstirikkaks saada, on see pöörane lugu.\nEmapilgul on see täiesti tavaline pere, kes tuli botaanikaaeda vaba aega veetma. Samas on nad kõik – alates isast-emast, lõpetades poegade ja pruudiga – karistatud kurjategijad, kes osalesid Eesti ilmselt suurima ja kindlasti kõige keerulisema põrandaaluse kanepitööstuse rajamises. Põhja prefektuuri narkokuritegude talituse juht Rait Pikaro ütles, et nende ettevõtlikkuse mastaapsus ja selle asukoht looduskaunis rahulikus kohas on Eestis ennenägematu.\nÜllataval kombel ei häbene asjaosalised juhtunut. Vastupidi – nad tulevad kaamera ette, et rääkida, kuidas ettevõtmine oli tegelikult isegi mastaapsem. \"Me tahtsime teha ajalugu, tahtsime mängida rolli kanepi reguleerimise teekonnal,\" ütles kanepikasvataja Villi Sternfeldt.\nTallinnas, Meriväljal kasvanud vennad Villi ja Bruno Sternfeldt, kelle isa on lihttööline ja ema medõde, hakkasid kanepist huvituma koolipoisina, enda sõnul bioloogia tunnis. Kõrghariduse või karjääri asemel valisid vennad sihiteadlikult kanepi kasvatamise ja 2013. aastal rajasid esimese suurema farmi salastatud kohta.\n\"Ametlikult on teada, et alates 2015. aastast mina ja vend rajasime Haanjasse kanepifarmi, aga loomulikult oli meil juba eelnev kogemus olemas, mitte nüüd Haanjast, aga mujalt,\" rääkis Villi.\n\"Ma olin päris teadlik sellest kõigest, lapsed jagasid minuga informatsiooni ja me natukene hoidsime minu abikaasa sellest kõrvale võib olla esialgu,\" ütles ema Jekaterina. \"Meil on mõistvad vanemad ja aegamisi nad õppisid aktsepteerima meie valikut,\" sõnas Villi.\n2015. aastal soetasid vennad Haanjas eraldatud kohas asuva Tammesalu kinnistu, kuhu rajasid esimese kasvatuse, mis oli maa all. \"Sellepärast, et maa peal on seda lihtsam avastada ja maa all on väga palju eeliseid juba kasvõi kliima kontrollimisel: soojuse hoidmine on väga suur aspekt,\" rääkis Villi.\n26. mai 2016 aasta. \"Me istutasime 70 seemet,\" ütles vend Bruno.\nVendadel on kaheksa aastat vanusevahet, aga juhtivas rollis oli noorem. Kuigi tegevus oli põrandaalune – näiteks krunt vormistati variisiku nimel, farmi minnes jäeti telefonid maha või lülitati välja, kõnedes ja kirjades kasutati koodsõnu – siis samal ajal dokumenteeriti oma teekonda metoodiliselt.\n\"See oli ettemõtlevalt, et ühel päeval saaks dokumentaalfilmi teha või tulla avalikkuse ette, nagu me siin praegu oleme,\" rääkis Vili.\n\"Kuidagi ühiskonnal on silme ees pilt sellistest inimestest, kes on, ma ei tea, ära suitsetanud, 24/7 pilves, nagu arvatakse, suured allmaailma tegelased. Aga tegelikult olime me lihtsalt üks väike pere, kes hoidis kokku ja tahtis saavutada midagi head,\" rääkis Bruno elukaaslane Liina.\nPikaro tervitas perekonna tegvust salvestamisel. \"Meie jaoks olid need vägagi väärtuslikud tõendid ja aitasid väga hästi kirjeldada nende tegevuse mastaapsust. Kui inimene ikka paneb endale GoPro kaamera pähe ja salvestab seda, kuidas ta kuritegu toime paneb reaalselt ja pidevalt seda teeb, siis see on väga hea tõend,\" ütles Pikaro.\nSternfeldtid väidavad, et tõuge professionaalsemaks minna tuli just ema olukorrast, kes põdes rinnavähki. \"Valud olid tõsiselt väga rängad. Bruno ütles – ema, et ma ei taha sind sellisena näha, et sa ei ole enam minu ema. Ja siis pakkusid võimalusi kasutada taimset ravimit, kanepiõli\" rääkis Jekaterina.\nEma sai tavameditsiini ravi, aga tarvitas kõrvale kanepipreparaate ja haigus on hetkel taandunud. Et koht asus Suurest Munamäest linnulennult nelja kilomeetri kaugusel, kutsusid asjaosalised seda lõõpides The highest farm in the Baltics.\nTakkajärgi tunnistab Villi, et esimese põlvkonna kasvatusest saadi vähemalt tosin saaki, keskmiselt iga kolme kuu tagant. Kõik kaup müüdi nende sõnul maha Eestis ja nende hinnangul oli vähemalt 10 protsenti siin liikuvast kanepist nende toodang. \"Me ei näinud seda kunagi, et me oleme narkoärimehed või narkokasvatajad. Me ei ole kunagi kanepit näinud kui narkootikumina, see on ikkagi taim, eelkõige see on taim,\" rääkis Villi.\n\"See on selline huvitav, omapärane lähenemine, eks võib-olla see selgitab nende endi jaoks seda kuriteo toimepanemist ja võib-olla pehmendab kuidagi süüd ja võib-olla aitab selgitada siis ka nendele lähedastele, keda nad sinna kaasasid, et justkui on tegemist positiivse arenguga või panusega majandusse,\" sõnas Pikaro.\nKuidas politsei pikalt tegutsenud farmist haisu ninna sai, on omaette lugu. Pikaro sõnul laekus 2020. aasta suvel vihje, et Tallinnas toimetab Bruno, kellel liigub kanepit koguses, mis viitab, et selle taga võib olla kasvatus.\nBruno võeti jälgimise alla, mille käigus nähti teda toimetamas Viimsis Ampri teel asuva lao juures. \"Avastati ladu, kus siis Bruno Sternfeldt ja temaga seotud isikud hoiustasid erinevat kanepi kasvatamiseks vajalikku tehnikat ja seda ladu kasutas veel üks isik,\" rääkis Vainola.\nTäiesti juhuslikult kasutas sama hoonet Dmitri Uiba, hüüdnimega Raudpats, kes pidas seal Eesti suurimat dopinguladu, kust leiti 4000 ampulli ja 50 000 tabletti, mille ostjad olid peamiselt jõusaali-kunded. Takkajärgi tunnistavad uurijad, et kartsid dopinguäri lõhki lüües kanepi-ärimehed peitu ajada.\n\"See hirm oli tõesti, et kui on tegemist väga ettevaatlike inimestega, siis nad lõpetavad oma tegevuse ja meil jäävad need tegelikud mastaabid tabamata sel korral,\" ütles Pikaro.\n\"See oli häiriv fakt tõesti. Oli kahtlus, et me võime sattuda politsei huviorbiiti, aga sellele ei järgnenud justkui midagi. Ja nii see kuidagi soiku jäi sinna,\" rääkis Villi.\nPolitsei jagas ära, et Bruno ja seltskond käivad regulaarselt Võru taga, kuid mis 25-hektarilisel metsakinnistul tegelikult toimub, välja ei tilkunud. Seda enam, et maa peal paistis ainult paar osmikut. 2020. aastal sügisel pani politsei kohtu loal teeotsale varjatud kaamera, kust paistis küll tihe saalimine, aga ei midagi inkrimineerivat. Sissesõitu varitsevatel jälitajatel polnud aga aimugi, et 2021. aasta sõbrapäeva paiku tabas kanepikasvatajaid katastroof.\n\"Algamas oli viimane lõikuspäev. Me magasime eraldi siis majakeses, mis on peamaja kõrval – mina, Bruno ja siis üks meie sõber – ja ühel hetkel Bruno ärkas üles täiesti segaduses, ei saanud aru, mis toimub, jooksis välja, tegi kämpingu ukse lahti... kui muidu oled harjunud, et kui on talv, et väljast tuleb külm õhk, siis sealt tuli soe õhk,\" rääkis Liina. \"Sel päeval oli just pooleli kanepilõikus ja lõikuse ajal on natukene rohkem vaja elektriseadmeid, et kuivatada kanepilehti näiteks. Ja ilmselt oli üks või kaks üleliigset pikendusjuhet, mis lihtsalt üle kuumenedes süttisid,\" rääkis Villi.\n\"Seal olid plahvatused, paukumised, susisemised, no see oli meeletu, mis seal toimus, sest igasugused gaasiballoonid plahvatasid, leegid olid sellised, et noh ilmselt ma olen ainult filmis sellist tulekahju näinud,\" rääkis Liina.\n\"Maja oli ülikuivast puidust tehtud ja umbes viie-kuue tunniga oli see tuhastunud,\" ütles Villi. \"Ma tundsin, et ma lähen kohe hulluks ja ma olin enam kui kindel, et paari minuti pärast on kohal politsei ja tuletõrje ja ma lähen vangi,\" ütles Liina.\nTagantjärgi on müstika, kuidas politsei, kes krunti justkui jälgis, põlengut ei märganud. Aga veel müstilisem on, et hävingust hoolimata otsustas seltskond rajada veel võimsama kompleksi. Järgneva pooleteise aasta jooksul rajati võimas struktuur, mis ulatus kaks korrust maa alla ja hõlmas 400 ruutmeetrit. Inseneeria on täiesti omaette teema.\n\"Tagantjärgi mõteldes on üsna imeline, mida suutsime seal püsti panna, alates vihmavee kogumisest kuni tiigivee puhastamisest bakteriaalse tasemeni, niisutussüsteemid, automaatsed kastmissüsteemid, elektrigeneraatoritest rääkimata. Kõike-kõike-kõike, mida üks kasvatus nõuab keset metsa,\" rääkis Villi.\nSuure maa-aluse objekti rajamine toimus politsei pilgu all.\n\"Tegime järelduse, et hetkel sellist aktiivset narkoäri ei toimu, et sinna koheselt sekkuda ja sealt tõendeid leida ja siis tegelesime protsessi jälgimisega. See ehitusprotsess võttis aega ja ega ei olnud ju lõpuni 100 protsenti kindel, et mida siis selles maa-aluses kompleksis tegema hakatakse,\" rääkis Pikaro.\nKevadel 2022 sai politsei kohtult loa paigutada kaamera krundi sisse ja hakata ka võtmetegelasi pealt kuulama. Selleks hetkeks paistis krundil ainult väike elumajake ning maa all toimuvat võis vaid aimata. Tagantjärgi tunnistavad Sternfeldtid, et rajatis läks maksma kokku 900 000 eurot ja selleks pandi mängu kõik säästud, viidi asju pandimajja ning laenati end kõriauguni kinni. Isegi isa-ema võtsid kasvatuse käivitamiseks kiirlaenu.\n\"Me lootsime, et see on talle abiks ja ta püstitab oma äri. Võib-olla muutuvad ka seadused,\" sõnas Jekaterina.\nTagantjärgi on teada, kuidas suure ettevõtmise jaoks otsiti tikutulega investoreid. Panustajate seas olid mitmed väliselt vägagi lugupeetud inimesed, Sternfeldtide kinnitusel näiteks valuuta- ja kullaäris varanduse teeninud Alar Tamming.\nTamming ise keeldus nii \"Pealtnägijale\" kui ka politseile sisuliste vastuste andmisest. Protokolli läks kirja: \"Kuulen enda sisemist Jumalat, kes ütleb mulle, et ütluste andmine võib mistahes kontekstis minu vastu osutuda ja mind süüdi inkrimineerida. Olen inimesi rahaliselt hästi palju toetanud, mille tõttu ei saa välistada, et mõni raha liikumine võis kontrolli alt väljuda.\"\nEsimene külv kasvatuses, mis töötas automatiseeritud hüdropoonilisel süsteemil, kus taimed sirgusid mitte mullas, vaid toitevedelikus, tehti 2022 oktoobris. Bruno päevik, mis tagantjärgi kätte saadi, näitab, kuidas kõik oli suunatud saagi ja kvaliteedi maksimeerimisele, muuhulgas lisati õhku CO2 gaasi. Peale botaanika oli Brunol ka põhjalik rahaline arvepidamine ja prognoos, kus ta visioneeris, et saaki hakkab tulema iga kolme kuu tagant, esimese kahe aastaga toodetakse kokku 810 kilo kanepit, mis müüakse hulgihinnaga kokku 6,4 miljonit eurot, kasum pidi olema 4,8 miljonit ja tema enda osa 2,9 miljonit.\n\"Kui ettevõtmisse läheb sisse 800 000 - 900 000 eurot, siis on ilmselge, et see tuleb tagasi teenida ja teenida tuleb ka veel rohkem. Siin ei ole kahtlustki, et tegelik eesmärk oli teenida tulu ja seda teenida väga palju,\" ütles Vainola.\n\"Paar miljonit paari aastaga kasumit teenida on see siis Eesti mõistes nii mastaapne,\" ütles Villi. \"Ilmselgelt, see on siililegi selge, et selle kõige taustanoodil olid ka rahasummad. Seda asja ei saaks ajada edasi, kui meil ei oleks sissetulekut,\" rääkis Liina.\nPärast ligi kolm aastat kestnud varjatud jälgimist tegi politsei tänavu 8. veebruaril farmi reidi ja võttis asjaosalised kinni. See oli esimene kord kui nähti, mis maa all tegelikult toimub.\n\"See meenutas veidi filmi. Aga see oli ikkagi politseifilm, mis lõppes sellega, et politseinikud tulid läbi ukse sisse ja panid pahadel meestel käed raudu,\" ütles Pikaro.\nLäbiotsimine ajastati, kui taimed olid suured, aga saak polnud koristatud. Hiljem tuvastati, et 240 taime saak oli kuivatatuna üle 73 kilo ehk isegi parem kui Bruno prognoosis ja narkootilise aine THC sisaldus 24 protsenti. \"See on väga kõrge. Varasemalt kanepikasvatustest Eestis kasvanud kanepist me nii kõrget THC sisaldust ei ole tuvastanud,\" ütles Vainola.\n20. oktoobril 2023 mõisteti Võru kohtumajas süüdi 11 inimest, kes osalesid erinevates rollides, alates ehitamisest ja käitamisest kuni rahastamiseni. Kõik said suhteliselt pikad karistused, mida enamuses ei pööratud täitmisele või loeti kantuks eeluurimise ajal istutud ajaga. Bruno Sternfeldt sai kõige pikema, kuueaastase karistuse. Konfiskeeriti suur hulk vara, sealhulgas kanepikasvatuse kinnistu.\nBruno Sternfeldt kirjutas \"Pealtnägijale\" vanglast üle 30-leheküljelise kirja, milles võrdleb enda loodud kasvandust pühamuga ja enda tegevust vabadusvõitlusega ning toob hulgaliselt põhjuseid, miks kanep oleks tulnud juba legaliseerida ja legaliseeritakse niikuinii. Asjaosalised möönavad, et nad on seaduserikkujad, aga pole nõus, et nad on kurjategijad.\n\"Kuus aastat saada loomulikult on minu arust raskelt ülekohtune selle eest, et me kasvatasime taime. Kellele me siis päriselt liiga tegime, kellele me valetasime, keda me petsime,\" küsis Villi.\n\"Meie lähtume Eesti seadustest ehk siis seadusandja on kriminaliseerinud kanepi ebaseadusliku kasvatamise ja seadusandja lähtub ühiskonna tahtest. Ju meie ühiskond ei ole veel sealmaal, et legaliseerida kanepit,\" ütles Vainola.\n\"Siin on selgelt tegemist kurjategijatega, kes teadlikult ja pika aja jooksul tegutsesid ja nad kindlasti ei tegutsenud kellegi teise heades huvides või rahva tervise või ühiskonna huvides, vaid see oli ikkagi selgelt suunatud raha teenimisele teiste tervise arvelt ja sinna neid lugusid võib igasuguseid juurde pookida, aga ma arvan, et baaslugu on ikkagi kurjategijatest, kes lootsid ratsa rikkaks saada, aga see ei õnnestunud,\" rääkis Pikaro.\n\"Kahetsen natukene sellepärast, et õigel ajal võib-olla oleks osanud kuidagi Brunole selgeks teha, et tuleks oodata või kavaldada,\" ütles Jekaterina.\n\"Miks ma julgen oma täisnimega sinu ees istuda või näidata, kes ma olen, lihtsalt sellepärast, et inimesed näeksid meie silmade või südame taha ka. Kui ma juba olen sellises olukorras, et mul on viis aastat tingimisi karistust ja mul on suured kohtukulud. Selle kõige najal tunnen, et tahan Eesti rahva ees ja istuda täpselt sellisena, nagu ma olen ja tunda uhkust sellest, mida ma teinud olen,\" rääkis Liina.\n\"Ma ei ole kordagi tundnud häbitunnet selle eest, mida me vennaga ja lähikondlastega oleme saavutanud ja teinud. Kahju on tõesti, väga kahju, et mu vend peab vanglas olema, aga võib olla on see mingis mõttes vajalik selleks, et tekiks Eestis arutelu,\" ütles Villi.\nSama kirglikult kui nemad räägivad kanepi kasudest, on kaamera ees olnud inimesi, kes pisarais räägivad, kuidas kaotasid oma lähedase kanepile, näiteks vallandunud skisofreenia tõttu. Või terviseeksperdid, kes ütlevad, et alkoholi kõrvale ei ole vaja veel ühte mõnuainet. Kahtlemata tekitab see vastakaid tundeid.\n "
        },
        {
          "päis": "Veteransportlane Ivar Raig: kui sporti enam ei tee, siis jääd vanaks",
          "sisu": "70-aastane kümnevõistleja Ivar Raig on oma vanuseklassis maailma kümnevõistluse edetabelis teisel kohal. Vanusega lähevad tulemused aina paremaks ning haige pole mees olnud juba ammu.\n \nEi ole just igapäevane vaatepilt, et ühel argipäeva hommikul Lasnamäe kergejõustikuhallis teeb trenni mees, kes on hiljuti tulnud Euroopa meistriks ja, uskuge või mitte, ka Aafrika meistriks. Eesti rekordist on mehel hetkel puudu 200 punkti.\nVeteransportlane Ivar Raig hakkas kümnevõistlejaks vanuseklassis 65 pluss. \"Sel aastal sain vanuseklassi 70 pluss ja esimene kümnevõistlus oli mul tegelikult ainult kaks aastat tagasi. /.../ Kui muidu lähevad kergejõustikutulemused aastatega tagasi, siis alates umbes 2018. aastast tänase päevani minu tulemused paranevad,\" ütles Raig.\nTrenni on Raig teinud seitsmendast eluaastast. \"Isa pani mind võimlemistrenni, kus ma saltosid tehes ära kukkusin. Siis pani ujumistrenni, mis mulle ei meeldinud. Siis neljandas klassis läksin August Soku juurde korvpalli mängima. Sellest ajast peale olen mänginud korvpalli kuni veteranide tippvõistlusteni välja,\" jutustas Raig.\nPandeemia ja piirangud panid korvpallitreeningutele käe ette. \"Mõtlesin, et üksinda korvpalli nagu ei mängi ja siis hakkasin tegema kergejõustiku trenni,\" ütles Raig ning lisas, et eluaegne korvpallitrenn pani kergejõustikule hea aluse. \"Korvpall on ka üks jooksmine ja hüppamine,\" ütles Raig.\nRaigi motoorne rahutus ei lasknud peale korvpallitrennide lõppu spordiga lõpparvet teha. \"Ma ei saa paigal püsida ja on liikumisvajadus. Kui sporti enam ei tee, siis jääd vanaks. Olen ka teist koosseisu Saku vallavolikogus ja seal peab noorte meestega vaidlemiseks olem vaim ergas olema. Sport hoiab vaimu erksana,\" selgitas Raig.\nTrenni teeb Raig kolm kuni neli korda nädalas. \"Kergejõustikuhallis kaks korda, üks kord käin Saku jõusaalis ja ujumas. Üks kord käin veel jooksmas või korvpalli mängimas,\" ütles Raig. Lisaks umbes 10 tunnile trennile nädalas peab Raig saama iga päev kokku 10 000 sammu.\nLisaks sportlikule elemendile, aitab veteransport Raigi sõnul hoida riigil kokku tervishoiukulusid. \"Ma haige pole olnud ja sinist lehte pole elu sees olnud,\" ütles Raig, kes plaanib spordiga tegeleda kuni 80+ vanuseklassini.\n "
        },
        {
          "päis": "Viipekeelsed uudised",
          "sisu": ""
        },
        {
          "päis": "VIDEO | Jefimova sai kaela kuldse autasu",
          "sisu": "Eesti ujuja Eneli Jefimova \ntuli\n Rumeenias Otopenis toimuvatel lühiraja Euroopa meistrivõistlustel 100 m rinnuliujumises Euroopa meistriks. Jefimova teenis Eesti kõigi aegade esimese EM-kulla Euroopa läbi aegade paremuselt kolmanda tulemusega 1.03,21.\n \n"
        },
        {
          "päis": "Võõrustajast jagu saanud U-18 võrkpallikoondis jätkab täiseduga",
          "sisu": "Eesti noormeeste U-18 võrkpallikoondis teenis Gruusias toimuvatel Ida-Euroopa Võrkpalliassotsiatsiooni (EEVZA) meistrivõistlustel teise võidu, saades 3:0 (25:20, 25:19, 25:18) jagu Gruusiast.\n \nGruusia vastu kerkis eestlaste edukaimaks 10 punkti (+2) toonud Andres Jefanov, üheksa punkti jäi nii Carl Kreegi (+0) kui ka Patrick Saimre (+3) arvele ja seitse punkti (+2) lisas neli serviässa löönud Joonah Marten Üprus. Eesti koondise vastuvõtt oli 61%, rünnak 47%, blokipunkte teeniti viis ja servipunkte kaheksa (eksiti 14 pallingul), vahendab \nVolley.ee\n.\nGruusia parim oli üheksa punktiga (+6) Daviti Gumberidze. Gruusia vastuvõtt oli 45% ja rünnak 35%, blokist saadi seitse ja servilt üks punkt (12 viga).\nEestil on nüüd kirjas kaks võitu, teisipäeval \nsaadi 3:1 jagu Lätist\n. Tabelis ollakse Poola ja Ukraina järel kolmandad.\nNeljapäeval kell 13.00 lähevad eestlased vastamisi Ukrainaga. Otsepilti näeb \nsiit\n.\n "
        },
        {
          "päis": "Aktuaalne kaamera kell 18:30",
          "sisu": ""
        },
        {
          "päis": "Endine USA esindajatekoja spiiker McCarthy loobub mandaadist",
          "sisu": "Vabariiklane Kevin McCarthy, kes pidas jaanuarist oktoobrini USA Kongressi esindajatekoja spiikri ametit, astub detsembri lõpus saadikukohalt tagasi.\n \nCaliforniast valitud vabariiklane kaotas napilt usaldushääletuse oktoobri alguses, kui kaheksa vabariiklast hääletas koos demokraatidega tema umbusaldamise poolt. Tegemist oli esimese korraga USA ajaloos, kui spiikri umbusaldamine läks esindajatekojas läbi.\nMcCarthy teatas kolmapäeval ajalehes The Wall Street Journal avaldatud arvamusartiklis, et ta ei kavatse kandideerida järgmisele ametiajale. Seda enam, loobub endine spiiker enda saadikukohast juba detsembri alguses. Tema ametiaeg pidi lõppema alles aasta pärast jaanuaris 2025, \nvahendab Politico\n.\nMcCarthy lahkumine tähendab ühtlasi ka seda, et tema California valimisringkonnas toimuvad järgmise aasta alguses järelvalimised.\nEndine spiiker lubas, et ta jätkab tööd Ameerika \"parimate ja helgeimate peade värbamiseks\" vabariiklaste kandidaatideks.\nAmetlik lahkumise põhjus on soov \"teenida Ameerikat uutmoodi.\"\nTeisipäeval \nteatas järgmisele ametiajale kandideerimisest loobumisest\n McCarthy tagandamise järel spiikri kohusetäitjaks umbes kuu aega teeninud Põhja-Carolina saadik Patrick McHenry.\n "
        },
        {
          "päis": "Statistikaamet: vabade ametikohtade arv väheneb, töötus kasvab",
          "sisu": "Statistikaameti andmetel oli kolmandas kvartalis Eesti ettevõtetes, asutustes ja organisatsioonides kokku 8,7 protsenti vähem vabu ametikohti kui eelneval aastal samal ajal.\n \nTöötute arv on võrreldes eelmise aasta kolmanda kvartaliga kasvanud ligi 4000 inimese võrra. Praegu, kolmandas kvartalis, oli see 54 800 ja eelmise aasta samal perioodil oli 41 700.\n\"Üle 80 protsendi vabadest töökohtadest asub Harjumaal. Kui vaadata teist näitajat, mis on hõivatud ametikohtade arv, siis ligi 45 protsenti hõivatud ametikohtadest asub Harjumaal,\" sõnas statistikaameti analüütik Liina Kuusik.\n "
        },
        {
          "päis": "Birk Rohelend: igaühel meist on oma Eesti",
          "sisu": "Uue romaani avaldanud Birk Rohelennu rääkis Raadio 2 saates \"Pulss\", et kuigi ta elu on tugevalt Eestiga seotud, siis peetakse teda millegipärast mitte-eestlaslikuks autoriks.\n \nIgapäevaselt Tallinna Tehnikaülikoolis leiba teeniv Birk Rohelend pigistab igast päevast viimast. \"Seda on minult kõige rohkem küsitud, et kuidas ma nii palju jõuan. /.../ Ka 15 minutit võib minu jaoks olla päris pikk aeg. Eriti kui iga päev on see 15 minutit. Armastan enne magamaminekut iga päev umbes 15 minutit raamatut lugeda ja niimoodi jõuab aastas 30–40 raamatut lugeda. See on hirmuäratav, kui palju see annab, kui midagi rutiinselt teed,\" naeris Rohelend.\nKahte rolli täitva Rohelennu sõnul eristab stsenariste kirjanikest see, et tuleb arvestada arvamuste paljususe ning ümberkirjutamisega. \"Näiteks Agnese ja Gabrieli sarjaga, mille esimene osa oli \"Kes tappis Otto Mülleri?\", juhtus niimoodi, et Viaplay toimetas seda ja tulid ka sellised tagasisidemärkused, et kas inimene ikka ütleb ruumi sisse astudes \"tere\". Või ütleks ta ikka tänapäeval juba \"hello\" või \"tšau\",\" jutustas Rohelend Raadio 2 saates \"Pulss\".\nEnda jaoks mõistatuslikult kuuleb Rohelend pidevalt enda tekstide kohta tüüpkriitikat, et ta tekstid pole piisavalt eestlaslikud. \"Kertu Rakke ütles kenasti, et tema leiab, et ma kirjutan nagu turist. Äkki ma olengi ameeriklane eestlase kehas, ma ei taju seda ängi ja ma ei oska sellest aru saada. Kui anda mulle põld, hobune ja kehv ilm, siis ma lähen ikka entusiasmiga sinna põllule kündma. Ma ei vinduks ja otsiks ikka võimalusi,\" naeris Rohelend.\n\"Tunnistan ausalt, et ega ma ei ole \"Õnne 13\" püsivaataja ja võib-olla ma ei ole ainult Kalevipoega lugenud ning olen ka Netflixi vaadanud. Seda vist ei tohigi tunnistada. Lapsepõlves kujundas mind Saksa televisioon meeletult palju. Kuulasin patoloogiliselt palju vestlussaateid. 1990. aastatel igasugune gei, trans või mis iganes teema oli täiesti okei. Mitte mingit küsimust ei olnud,\" jutustas Rohelend.\nKui Rohelend kohtub tänapäeval teiste inimestega üllatusega näiteks bi-seksuaalse peategelase üle, siis ei saa ta aru, miks sellest veel räägitakse. \"See on eelmise sajandi teema. /.../ See on normaalsus. Nii on,\" naeris Rohelend.\n\"Eestis on nii, et igaühel on oma Eesti. Minu Eesti on selline, et minu sõbrad räägivad sama juttu, mis mina ja meid üllatab, kui kuskil teistsugune mõtteviis eksisteerib või kuskil on sellised asjad probleemid,\" selgitas Rohelend.\nVabu päevi kirjanik ei tunnista. \"Mis ma selle vaba päevaga ikka teen. Siis ma mõtlen, et mis tööd ma teha saaksin. Olen patoloogiline tööloom. Mind tegutsemine rõõmustab. Kui ma peaksin kuskil rannaliival neli tundi lebama, siis kolmandal tunnil olen ma juba vastik inimene,\" ütles Rohelend.\nUues romaanis \"Liiga palju armastust\" tegelevad uurijad Agnes ja Gabriel keerulise juhtumi kallal, kus sel korral poleks justkui kellelgi motiivi. Tegelasteks on keskkooliaegsed sõbrad. \"Hakkasin mõtlema, et kui kohutavalt huvitav on see, millised inimesed on keskkoolis ja mida me arvame, et kes neist saab. Need teekonnad on reeglina üllatuslikud,\" jutustas Rohelend. Näiteks täisviielised võivad jäävad terveks eluks tublideks, aga neist ei saa Rohelennu sõnul kunagi murdjaid ning kolmelised on vahel elus hoopis kõige kaugemale jõudnud.\n "
        },
        {
          "päis": "Noored koreograafid avavad tantsulavastusega pandeemiajärgset maailma",
          "sisu": "Koreograafid Ruta Ronja Pakalne ja Laura Kvelstein toovad välja teise koostöö-lavastuse, mis tõukub nende eelmisest ühisprojektist \"connext\", mis pälvis ka teatri aastaauhinna.\n \nUus lavastus kannab pealkirja \"Maastik. Keha. Meeleseisund\" ning see on autorite sõnul ruumilis-visuaalne luuleteos, mis lükkab ümber eelarvamuse, nagu ei piisaks tantsulavastuse loomiseks vaid kehast. Laval on viis erineva tausta ja kehamäluga etendajat.\nLavastaja ja etendaja Laura Kvelsteini sõnul sooviti pakkuda publikule meelelist ja kehalist kogemust. \"Oleme algusest peale lähtunud sellest, et siin ruumis ei ole etenduse hetkel mitte meie viie, helilooja ja valguskunstniku kehad, vaid ka kõik need kehad, kes tulevad vaatama, on võrdselt olulised partnerid ja panustajad selles etendushetkes,\" ütles Kvelstein.\nRuta Ronja Pakalse sõnul oli mõte pandeemia järel maailma uuesti avada. \"Pärast covidit elasid inimesed enda maailmas. Me proovime seda praegu avada. Me avame seda ruumi poeesia kaudu,\" selgitas Pakalne.\n "
        },
        {
          "päis": "USA esitas neljale Vene sõjaväelasele süüdistuse sõjakuritegudes",
          "sisu": "Ühendriigid esitasid kolmapäeval neljale Venemaaga seotud sõjaväelasele süüdistuse sõjakuritegudes seoses Ameerika kodaniku röövimise ja piinamisega Ukrainas.\n \nJustiitsminister Merrick Garland ütles, et süüdistused nelja \"Venemaaga seotud sõjaväelase\" suhtes on esimesed, mis USA sõjakuritegude statuudi alusel esitatakse.\n\"Nii nagu maailm oli tunnistajaks Venemaa jõhkra Ukraina-vastase invasiooni õudustele, oli selle tunnistajaks ka Ühendriikide justiitsministeerium,\" ütles Garland.\n\"Justiitsministeerium teeb tööd nii kaua kui vaja, et tagada Vene agressioonisõjas vastutus ja õiglus\".\nKaks süüalust, Suren Seiranovitš Mkrtšjan ja Dmitri Budnik, olid kõrged ohvitserid Vene relvajõududes ja niinimetatud Donetski rahvavabariigi väes.\nKaks ülejäänut olid madalama astme sõdurid, nende nimedeks öeldi vaid Valeri ja Nazar.\n\"Süüdistuste kohaselt rikkusid need neli isikut Vene relvajõudude ja niinimetatud Donetski rahvavabariigi suunistel Ameerika kodaniku inimõigusi,\" ütles sisejulgeolekuministeeriumi juurdlusbüroo asejuht Katrina Berger.\nSüüdistused esitati neile kolmes sõjakuriteos: ebaseaduslik kinnipidamine, piinamine ja ebainimlik kohtlemine. Samuti süüdistatakse neid vandenõus panna toime sõjakuritegusid.\n "
        },
        {
          "päis": "Soome tähistab kolmapäeval 106. iseseisvuspäeva",
          "sisu": "Sünnipäeva tähistamine algas lipu piduliku heiskamisega, iseseisvuspäeva puhul korraldatud kaitseväe paraad toimus Oulus. Lisaks jalaväelastele toodi paraadile ka erinevad masinad, teiste seas soomusmasinad ja õhutõrje.\n \nKibedale külmale vaatamata oli paraadile kohale tulnud palju inimesi. 106. sünnipäeva tähistatakse ka presidendi vastuvõtuga, vahendas \"Aktuaalne kaamera\".\nSoome iseseisvuspäeva tähistati ka Eestis. Hiiumaal heisati keskpäeval Soome lipp koos Eesti ja NATO lipuga. Tegemist oli esimese korraga, mil meie põhjanaabrite tähtpäeva Hiiumaal suuremalt tähistati.\nEttevõtmise idee autor oli Pekka Laitinen, kes kuulub Savonlinna reservväelaste kogusse, millel on pikaajaline koostöö Kaitseliidu Hiiumaa malevkonnaga. Liputseremooniale järgnes kohvilaud.\nÜritusel viibinud soomlane Stig Torstensson rääkis \"Aktuaalsele kaamerale\", mida Soome iseseisvuspäev temale tähendab. \"See tähendab väga palju. Sellises lühikeses intervjuus on seda kõike raske rääkida, aga see on see vabadus ja see, et Soome on Soome.\"\n "
        },
        {
          "päis": "Kõrge elektrihind paneb tarbijaid valima fikseeritud hinnaga pakette",
          "sisu": "Eesti elektritarbimine on viimastel päevadel ulatunud 1500 megavatini, mis ei jää palju maha rekordist. Külma ilma tõttu on turul rohkem kalleid elektrijaamu, mis on mõnel tunnil tõstnud elektrihinna 30 kuni 40 sendini kilovatt-tunni eest.\n \n\"Eile-täna on tarbimine ennelõunasel ajal olnud umbes 1500 megavatti ja kui me meenutame, siis et ajalooline tipp on 1600 lähedal, siis natuke maad on rekordini minna. Kui nädal aega on külm ilm olnud, siis ilmselt hakatakse kütma selliseid kohti, mida varem ei olnud tarvis kütta, sest midagi ähvardab ära külmuda,\" sõnas Eleringi kommunikatsioonijuht Ain Köster.\nTaastuvenergia vähesuse tõttu pääsesid turule ka kallimad elektrijaamad, mis viisid elektrihinna üles.\nSiin oma osa oli ka sellel, et Soome tuumajaamal oli eelmisel nädalal rikkeid. Aga külmade ilmadega talvisel ajal tuleb sellega arvestada, et on lühiajalisi perioode, kus hinnad ongi 200-300-400 eurot megavatttunnist,\" ütles Alexela energiakaubanduse juht Kalvi Nõu.\nElektroonika- ja metallitöötusel Inission on Tallinna piirkonnas kaks tehast, kus elekter on ettevõtte üheks suuremaks kuluks. Eelmise aasta lõpus valis firma kõrgele hüpanud hinna tõttu ettevõtete universaalpaketi.\n\"Me olime universaalteenusel kuni aprill 2023. Siis nägime, et universaalteenus läheb ikkagi järjest kallimaks ja läksime üle börsipaketile. Meil lõpeb leping ära detsembri lõpuga ja ongi vaja teha analüüs, et mis siis edasi saab,\" rääkis Inissioni personalijuht Katrin Charles.\nAlexela klientidest on börsipakettidele jäänud vaid veerand klientidest. Suurimal energiamüüjal Eesti Energial on suurettevõtetest aga 65 protsenti börsipaketil. Koduklientide ja väikeettevõtete osas on olukord risti vastupidine.\n\"Ligi 65 protsendil eratarbijatest on elektrihind fikseeritud, seega neid see kõrgem elektrihind päevasiseselt ei kõiguta üldse. Ülejäänud on börsihinna peal, mis tähendab seda, et nemad on otseselt sõltuvad sellest, mida siis teeb börsi hind päevade jooksul,\" ütles Eesti Energia koduturgude müügidirektor Roul Tutt.\nMõlemad elektrimüüjad soovitavad kõigil kasutada fikseeritud hindadega pakette.\n\"Kes soovivad aasta läbi stabiilsust oma elektriarvetes, siis sellisel juhul on see igati mõistlik kindlasti fikseerida. See tagab, et sa ei ole nii avatud sellistele eriti just talveperioodil tugevatele hinnakõikumistele,\" ütles Tutt.\n\"Soovitaks tugevalt kaaluda fikseeritud hinnaga paketti, olgu ta siis lühiajaline või pikaajaline ja kes tahab vaeva näha oma tarbimise ajastamisega või lihtsalt elektri osakaal on tema kuludest nii pisikene, et ei oma tähtsust, võivad jääda ka börsi peale,\" sõnas Nõu.\n "
        },
        {
          "päis": "Nafta hinnad langesid madalaimale tasemele viie kuu jooksul",
          "sisu": "Nafta hinnad langesid kolmapäeval madalaimale tasemele alates juunikuust.\n \nBrenti nafta hind langes kella 18 paiku Eesti aja järgi 3,5 protsenti 74,52 dollarini barreli kohta alates kauplemispäeva algusest.\nUSA-s kaubeldav WTI brändi nafta hind langes samal ajal lausa 3,9 protsendi võrra 69,45 dollarini barreli kohta.\nKuigi naftat eksportivate riikide organisatsioon OPEC ja Venemaa leppisid eelmisel nädalal kokku täiendavas nafta tootmismahtude piiramises, ei suutnud see nafta hindu ülespoole viia.\nAnalüütikud mainivad põhjustena pingeid OPEC-i sees, USA kasvavat naftatootmist ning maailmamajanduse jahtumisest tingitud nõudluse langust nafta järele.\n\"Sel aastal on olnud [USA naftatootmise] tugev kasv – see oli oodatust palju suurem,\" ütles SEB-i toorainete peaanalüütik Bjarne Schieldrop Financial Timesile.\n\"Kui see jätkub järgmisel aastal, siis muidugi oleks tegemist väljakutsega OPEC-ile,\" lisas ta.\n "
        },
        {
          "päis": "Valge Maja läbirääkimised vabariiklastega Ukraina toetamiseks on ummikseisus",
          "sisu": "Valge Maja üritab survestada kongressi vabariiklasi andma lisaraha Ukrainale, kuid läbirääkimised on ummikseisus. Vabariiklased soovivad vastutasuks immigratsioonisüsteemi muutmist, kuid ütlevad, et demokraadid pole valmis seda arutama.\n \nValge Maja hoiatuse järgi pole võimalik Ukraina sõjaväele saata rohkem relvi ja varustust, kui kongress ei jõua aasta lõpuks lisarahastuses kokkuleppele.\n\"Meil on nii raha kui ka aeg peaaegu otsas,\" ütles Valge Maja rahvusliku julgeoleku nõunik Jake Sullivan.\nPresident Joe Biden on palunud kongressilt 106 miljardit dollarit, et aidata Ukrainat, Iisraeli ja Taiwani. Samuti soovitakse raha piirijulgeoleku suurendamiseks.\nIisraeli toetamiseks takistusi pole, kuid Ukraina edasine abistamine on lõhestanud vabariiklasi, kes soovivad vastutasuks immigratsioonisüsteemi, sealhulgas asüülitaotlusprotsessi, muutmist.\n\"Kuidas saame kindlustada teiste riikide piire, kui ei suuda sama teha enda omaga? See on küsimus, millele Valge Maja peab aitama vastuse leida,\" ütles USA esindajatekoja juht, vabariiklane Mike Johnson.\nKompromissi kallal töötavad demokraadid ja vabariiklased pole aga seni suutnud kokkuleppeni jõuda, mistõttu otsustas Valge Maja neid rohkem survestada.\n\"Kongressi liikmed, kes ei toeta Ukraina rahastamist, aitavad muuta Vladimir Putinile võidu lihtsamaks,\" ütles Sullivan.\nValge Maja suhtumine suutis aga kongressi vabariiklasi hoopis ärritada, isegi neid, kes on Ukrainale abi saatmist toetanud.\n\"Valge Maja ja kongressi demokraadid raiskavad aega veidrate avalike noomituste peale,\" sõnas USA senati vabariiklaste juht Mitch Mcconnell.\nVabariiklased lahkusid ka salastatud Ukraina teemaliselt rahvusliku julgeoleku kohtumiselt, öeldes, et demokraadid polnud valmis immigratsioonipoliitikat arutama.\n "
        },
        {
          "päis": "Telliskivi väligalerii võtab fookusesse putkad, kioskid ja külapoed",
          "sisu": "Telliskivi Loomelinnaku väligalerii uuel fotonäitusel \"Poed, putkad ja teised kommertshooned\" on võetud fookusesse hääbuvad väike-ettevõtted üle Eesti. Nostalgia-hõngulistele fotodele on jäädvustatud putkad, kioskid ja külapoed, mida suur-ettevõtete jõulise turuletuleku tõttu aina vähemaks jääb.\n \nVäikeäride ehk kioskite, keldri- ja külapoodide õitseng algas Ida-Euroopas 1980. aastate teises pooles, kui tekkis vabaturumajandus. Märgates, et lapsepõlvest tuttavaid poekesi hakkas pärast 2008. aasta majanduslangust aina vähemaks jääma, otsustas fotograaf Antti Sinitsyn Eesti läbi sõita ja veel allesolevad pildile jäädvustada.\n\"Esteetiliselt mulle meeldib et neil on huvitavad vormid. Omalaadsed ja kui viisakalt öelda, siis kokku pandud inimeste poolt, kes pole arhitektid ega disainerid. See on unikaalne vaatevinkel,\" selgitas Sinitsyn.\n\"Need, mis on veel alles, elavadki kohaliku elanikkonna pealt. Nad asuvad kas väikeses maakohas, kuhu pole suuremat poodi jõudnud või elavad Tallinna lähistel ära sellega, et neil on naljakas tootevalik – mingid kummikommid ja erinevad karastusjoogid, mida mujalt ei leia. Inimesed käivad kasvõi meelelahutuse pärast seal,\" ütles Sinitsyn.\nKa kultuurikriitik Kärt Kelder suundus lapsepõlvenostalgiast kannustatuna ringreisile Tallinnas, et uurida kioskikultuuri käekäiku ning pidi tõdema, et üks ajastu on lõppemas.\n\"Palju ma siis leidsin – umbes kuus-seitse? Rääkisin kõige pikemalt Lehola putka müüjaga. /.../ Ta ütles, et tema pere on seda putkat pidanud 25 aastat. See oli pereäri ja kui oled midagi nii kaua teinud, siis on raske loobuda. Kui rääkisime aasta tagasi aprillis, siis ta ütles et ta ei ole kindel kas linnavalitsus nende rendilepingut pikendab, sest seal kõrval oli juba uus turg ja väidetavalt see putka ei sobitu miljööga,\" ütles Kelder.\nVäheste allesjäänute jaoks tingimused soodsad pole. \"Kaubanduskeskustest või poekettidest saab hulgi osta ja hinnad on madalamad,\" ütles Kelder ja lisas, et muutunud on ka inimeste tarbimisharjumused, sest soovitakse suuremat valikut.\nNäitus \"Poed, putkad ja teised kommertshooned\" on Telliskivi Loomelinnaku väligaleriis nähtaval jaanuari lõpuni.\n "
        },
        {
          "päis": "President Alar Karis kutsus erakondi üles riigikogu patiseisu lahendama",
          "sisu": "President Alar Karis kordas pärast parlamendierakondadega kohtumist mõtet, et arvestab valitsuse usaldusega seotud seadustemuudatuste väljakuulutamisel seda, kas muudatus on seotud riigieelarvega.\n \nSamas ei välistanud ta ka teiste seaduste väljakuulutamist.\nMadis Hindre\n "
        },
        {
          "päis": "Päevakaja (06.12.2023 18:00:00)",
          "sisu": ""
        },
        {
          "päis": "VIDEO | Eneli Jefimova võitis EM-il ajaloolise kuldmedali",
          "sisu": "16-aastane Eneli Jefimova võitis Rumeenias Otopenis toimuvatel ujumise lühiraja Euroopa meistrivõistlustel 100 meetri rinnuliujumises kuldmedali. Tegemist on Eesti läbi aegade esimese kuldmedaliga lühiraja EM-ilt. Ühtlasi parandas Jefimova Eesti rekordit enam kui poole sekundi võrra.\n \n"
        },
        {
          "päis": "Anre Nõmme võitis maailma võimespordi mängudelt kaks hõbedat",
          "sisu": "Tais peetavatel maailma võimespordi mängudel (World Abilitysport Games) pälvis Eesti pararattur Anre Nõmme nii tempo- kui ka grupisõidus oma võistlusklassis hõbemedali.\n \nTemposõidus tuli C4 klassi ratturitel võistelda 18,2-kilomeetrisel distantsil. Nõmme ajaks mõõdeti 29 minutit ja 21 sekundit. \"Jäin ajaga rahule, sest võistlesin esimest ja sõitsid teist korda oma uue temposõidurattaga ning ettevalmistusperiood oli õlavigastuse ja koroonaviiruse tõttu veidi keeruline,\" vahendab \nEJL.ee\n.\nGrupisõidus ootas võistlejaid 73 kilomeetrit. Nõmme pälvis hõbemedali ajaga kaks tundi, 14 minutit ja kuus sekundit. \"Sõitsime suurema osa ajast šveitslasega kahekesi, kuna võitja sõitis üksi eest ära. Leppisime šveitslasega kokku, et teeme lõpuheitluse viimasel 500 meetril. Viimased 900 meetrit tõusid ning 100 meetrit enne lõppu oli veel 90-kraadine pööre. Lõpuspurti alustas esimesena šveitslane, aga seekord olin mina tugevam,\" kirjeldas Nõmme.\nNõmme järgmine võistlus on mai alguses peetav pararatturite maailma karika sarja etapp Belgias Oostendes.\n "
        },
        {
          "päis": "Märulipolitsei saatis meeleavalduse Helsingi kesklinnas laiali",
          "sisu": "Soome politsei keelas iseseisvuspäeval \"natsideta Helsingi\" meeleavalduse ning ajas osalejad jõuga laiali. Põhjuseks oli vältida ideoloogilist kokkupõrget samas asukohas algava paremäärmusliku tõrvikurongkäiguga.\n \nKella 16.00 paiku kirjutas politsei sotsiaalmeediaplatvormil X, et on võtnud kinni 14 inimest korrarikkumise pärast, \nvahendab Helsingin Sanomat\n.\n\"Kinnipeetavate käest leiti muuhulgas teise inimese haavamiseks sobivaid esemeid,\" teatas politsei.\nKell neli õhtul pidi kesklinnas Töölöntori platsil toimuma meeleavaldus \"natsideta Helsingi.\" Soome politsei komissari Patrik Karlssoni sõnul ootas rühm politseinikke neid väljakul veidi peale kella nelja. Paremäärmuslikuks peetav rongkäik 612 pidi samuti algama Töölöntori platsilt kell kuus õhtul.\nPolitsei aimas kokkupõrke tekkimise võimalust ja keelas \"natsideta Helsingi\" kogunemise. Karlsson ütles, et \"natsideta Helsingi\" meeleavaldajatega oli suheldud mitu päeva. Neile pakuti välja veel üks koht meeleavalduse korraldamiseks, kuid kokkuleppele ei jõutud.\nKella poole viieks oli politsei juba mitu korda palunud meeleavaldajatel Töölöntori platsilt lahkuda. Kui nad ei kuuletunud, valmistus politsei nad jõuga laiali saatma. Politsei oli varustatud mässuvastase varustusega ning kaasatud oli ka ratsapolitsei.\nMeeleavaldajad ise kirjutavad oma Telegrami kanalis, et oleksid olnud nõus läbi rääkima politseiga selle võimalus üle, et nad oleksid oma meeleavalduse lõpetanud enne 612-äärmuslaste marsi algust. Meeleavaldajate väitel ei sobinud see aga politseile.\nHelsingi politsei teatas kell 16.23, et andis korralduse Töölöntori juures toimunud meeleavalduse \"natsideta Helsingi\" lõpetada, kuna see oli ebaseaduslik.\nVeidi enne kella viit teatas politsei, et alustas Töölöntori platsi puhastamist.\n "
        },
        {
          "päis": "Investorid ennustavad kiiret intresside langetamist euroalal",
          "sisu": "Investorid ennustavad, et Euroopa Keskpank (ECB) hakkab langetama intressimäärasid juba märtsis ning kokku peaks intressimäärad langema järgmise aasta lõpuks 1,5 protsendipunkti. Ennustuste põhjuseks on Euroopa Liidu majanduse halvenev majandusseis.\n \nInvestorid ennustavad, et ECB hakkab langetama intressimäärasid juba tuleva aasta märtsis. Kokku ennustatakse järgmiseks aastaks keskmiselt kuus intressimäära langetust, mis peaks viima hoiustamise püsivõimaluse intressimäära praeguselt neljalt protsendilt 2,5 protsendini.\nIntressimäärade kiire langetuse ootus lähtub Euroopa Liidu aina halvenevast majandusseisust.\nNii teatas Saksamaa statistikaamet kolmapäeval, et tööstussektori uute tellimuste kogus langes 3,7 protsendi võrra oktoobris võrreldes septembriga. Aastane langus moodustas koguni 7,3 protsenti. Tegemist on oodatust kehvema näiduga, sest Reutersi küsitletud majandusteadlased ennustasid tellimuste aastases võrdluses muutumatuna püsimist.\nECB nõukogu istung toimub järgmisel nädalal. Eeldatakse, et nõukogu jätab intressimäärad senisele tasemele, kuid istungi järel avaldamisele kuuluv uus keskpanga majandusprognoos näitab senistest madalamaid majanduskasvu ja inflatsiooni ennustusi.\nEuroala inflatsioon on püsinud kolm kuud järjest allpool turu ootusi. Novembris oli euroala aastane inflatsioon ainult 2,4 protsenti. Samas toidu ja elektri hinnamuutusi mittearvestav baasinflatsiooni näitaja püsis oluliselt kõrgemal 3,6 protsendi juures. ECB sihib mõlema näitaja viimist kahe protsendi lähedale.\nInvestorite lootus kiirele intressimäärade langetusele sai kinnituse, kui seni rangete rahapoliitiliste vaadete poolest tuntud ECB juhatuse liige Isabel Schnabel nimetas inflatsiooni langust märkimisväärseks ja ütles, et intressimäärade edasine tõus on vähetõenäoline.\nSaksamaa suurima kommertspanga Deutsche Banki ökonomist Mark Wall ütles \nFinancial Timesile\n, et tema prognooside järgi peaks inflatsioon langema ka edaspidi, mistõttu intressimäärade langetus pole välistatud juba märtsikuisel ECB istungil.\nKuigi investorid ennustavad, et järgmisel aastal peaks hakkama langetama intressimäärasid ka USA ja Ühendkuningriigi keskpangad, on intressimäärade ennustatud langus euroalal kolmest peamisest lääneriikide kekspangast suurim. Kui varem arvati, et ECB hakkab langetama intressimäärasid viimasena, siis nüüd eeldatakse, et USA föderaalreserv ja Bank of England alustavad intressimäärade langetamist alles pärast ECB otsust.\n\"On väga suur võimalus, et me hakkame kirjeldama Euroopat 2024. aastal samamoodi nagu me kirjeldasime seda 2019. aastal. [Toona peeti Euroopat] piirkonnana, mida iseloomustas krooniliselt ebapiisav kogunõudlus,\" ütles Bank of America analüütik Ralf Preusser.\n "
        },
        {
          "päis": "Kaks hilist väravat purustasid Euroopa meistri olümpiaunistuse",
          "sisu": "Jalgpalli naiste Rahvuste liigas alistas valitsev Euroopa meister Inglismaa alagrupi viimases mängus Šotimaa 6:0, kuid sellest ei piisanud, et finaalturniirile ja Pariisi olümpiamängudele pääseda.\n \nRahvuste liiga A-divisjoni esimeses alagrupis jagasid viimase vooru eel esikohta Inglismaa ja Holland. Kuna Inglismaa sai eelmises voorus Hollandist jagu, siis otsustas alagrupi võitja parem väravate vahe. Inglismaa vajas Šotimaa vastu vähemalt kolme värava võrra suuremat võitu kui Holland, kes võõrustas samal ajal Belgiat.\nInglismaa juhtis vaheajaks Šotimaa vastu 4:0. Holland oli selleks hetkeks suutnud Belgiale ainult ühe värava lüüa. Kuigi Holland lõi kohe teise poolaja alguses teise värava, suutis ka Inglismaa mängu jätkudes eduseisu kasvatada, haarates 5:0 eduseisu.\nKõik näis minevat inglannade jaoks hästi, kuni Holland lõi teise poolaja 90+1. minutil kolmanda värava. Inglismaa sai küll samal ajal oma kuuenda tabamuse kirja, kuid Šotimaal kõlanud lõpuvile järel lõi Holland 90+5. minutil Belgiale veel ühe värava, teenides lõpuks 4:0 võidu. Nõnda sai alagrupis tänu paremale väravate vahele esikoha Holland ja Inglismaa langes konkurentsist.\nThe moment England found out about the Netherlands last minute goal \npic.twitter.com/dZCsx3ZUqS\n\n— lane (@lanesfoord) \nDecember 5, 2023\n\"Me arvasime, et kuuest väravast piisab. See ei pidanud nii minema. Oleme täiesti muserdatud. Tegime väljakul kõik, mis võimalik. Sellest on väga raske üle saada,\" nentis Inglismaa staarründaja Beth Mead.\nLisaks Hollandile mängivad esimesel naiste Rahvuste liiga finaalturniiril ka valitsev maailmameister Hispaania, Saksamaa ja Prantsusmaa. Rahvuste liiga finaalturniirilt teenib üks võistkond pileti järgmisel suvel toimuvatele Pariisi olümpiamängudele. Prantsusmaa on korraldajana juba kindlustanud koha olümpiamängude jalgpalliturniiril.\nRahvuste liiga finaalturniiri poolfinaalpaarid selguvad 11. detsembril. Mängud toimuvad 2024. aasta veebruarikuus.\nRahvuste liiga A-divisjon alagrupiturniiri järel:\nA1: 1. Holland 12 p, 2. Inglismaa 12 p, 3. Belgia 8 p, 4. Šotimaa 2 p.\nA2: 1. Prantsusmaa 16 p, 2. Austria 10 p, 3. Norra 5 p, 4. Portugal 3 p.\nA3: 1. Saksamaa 13 p, 2. Taani 12 p, 3. Island 9 p, 4. Wales 1 p.\nA4: 1. Hispaania 15 p, 2. Itaalia 10 p, 3. Rootsi 7 p, 4. Šveits 3 p.\n "
        },
        {
          "päis": "Arvustus. Hilisõhtu võõras linnas Forgotten Sunrise'i saatel",
          "sisu": "Uus album\nForgotten Sunrise\n\"Elu\" (OHM Resistance)\n8/10\nArvustus ilmus Müürilehes\n \nHilisõhtu võõras linnas, kuhu olen end mõneks ajaks sisse seadnud. Lähen luusima, panen klapid pähe ja valin teejuhiks Forgotten Sunrise'i uue\n in\n- ja autdustriaalalbumi \"elu\".\nAvaloo kauged huiked ja veevulin viivad mu vanalinnast välja jõe äärde. Vaatan (või kuulan?) laisku laineid, mille alt kostab põhivokaal nagu kaeblik vaim oreli taga. Inimesi on kail vastu tööpäeva vähe, oleme jõe ja vaimuga peaaegu kolmekesi. Olen veel pleromantilise intro lummuses, kui teejuht hoopis teistsuguse, head higist tantsuraundi tõotava rütmikaga mind tagant kiirustab. See kutsub üle jõe, romantikast hüljatumasse linnaossa. Tegelikult ma lausa tantsingi üle silla, minus sugeneb puutumatustunne, mis osutub siinkandis vajalikuks. Silmad näevad soovimatuid kõnetajaid, aga nende sõnad ei jõua minuni.\nLiigun kaugemale tööstushoonete põue, kus muusika hakkab kõrvaklappidest välja immitsema, ronib viinaväädina maa poole ja hõivab peagi kogu ümbruse. See on totaalsem kui \"tapeet\", rohkem nagu väga veenev videoprojektsioon, mille pulss tungib jahtunud asfaldisse ja kirjuks täägitud tahmastesse seintesse. Rott silkab üle tee. Kõlab halvaendeline kõmin, mis tundub niigi päris, sellesse lõikuv ootamatu karje on aga nii päris, et nüüd kostab iga kriuks mu ümbert – roostes värav, irevil aken, kohustuslik plinkiv tänavalamp – ja ma enam ei suuda. Pööran tugeva südaripotentsiaaliga biidi rütmis kannapealt tagasi. Kesklinna tuled tunduvad õõvavalgel kuradi kaugel ja ma olen juba valmis alistuma mis tahes õudusfilmistsenaariumile, kus naisterahva roll on enne teisi võimalikult vaatemängulist surma surra.\nSiis tuleb mängu lektor Anger. Temagi kuulutab hukku, aga selle kõrval on ka elu võimalikkust. Või on asi selles, et ma olen viimaks sillal… Siiski, narratiiv liigub surmaga tantsu lüües helge(poolse) lõppsõnani, mida kuulan juba kaitsvate linnamüüride rahus.\nelu by Forgotten Sunrise\n "
        },
        {
          "päis": "Jim Ashilevi debüütnäidend jõudis Tartu Üliõpilasteatri lavale",
          "sisu": "Tartu Üliõpilasteatris esietendus Jim Ashilevi debüütnäidend \"Nagu poisid vihma käes\". Lavastaja Jörgen Sinka soovis lavastusega publikut kui tahtmatut tunnistajat panna mõtlema oma igapäevaste käitumismustrite peale ning hea õnne korral neid ka muuta.\n \nDebüüte satub lavastusse kokku mitu. Lisaks Ashilevi auhinnatud tekstile, tegi debüüdi lavastajatöös ka Jörgen Sinka. \"Tekst jõudis minuni juba neli aastat tagasi. Toona oli mul ees kandideerimine lavakasse. Otsisin sinna monoloogi ja üks sõbranna soovitas ühte sellest tekstist. See kuidagi imponeeris mulle ja lugesin kogu näidendi läbi. Siis see jäigi minuga kaasas käima. Need probleemid ja kuidas neid lahati, tundus mulle oluline,\" avas Sinka oma näidendivaliku tagamaid.\n\"Nüüd kui tekkis võimalus lavastada, tundus loogiline selle teksti juurde tagasi pöörduda,\" ütles Sinka ning lisas, et tekst resoneerub ka noorte inimestega, kes nende teatritrupis kaasa teevad. \"Kordagi ei tekkinud tunnet, et näitlejad mängivad materjali, mis neid ei kõneta,\" tõdes Sinka Klassikaraadio kultuurisaates \"Delta\".\nNäitejuht Peeter Piiri sõnul on Tartu Üliõpilasteatrit alati huvitanud süsteemse vägivalla analüüs. \"Vägivald on olnud algusaegadest peale kunstilises plaanis selle teatri keskseid teemasid. Oleme tahtnud seda alati käsitleda nii individuaalsel kui süsteemsel tasandil,\" ütles Piiri ja tõi ka välja, et \"Nagu poisid vihma käes\" on osa teatri nn vägivalla triloogiast.\nAshilevi tekstiga tegi teater Piiri sõnul ka üpris pika sammu psühholoogilise teatri suunas. \"Tavaliselt oleme teinud pigem füüsilist ja formalistlikku teatrit,\" ütles Piiri.\nSinka sõnul oli lavastades oluline mitte jääda kinni sellesse, mida teoses Nartsissimo psühhiaatriahaiglas ravitakse vaid keskenduda just ravile endale. \"Need ilmingud ju muutuvad – mida ühiskond peab hälbeks ja mida mitte. Aga probleem on just see olukord, kus ühiskond üritab enda doktriini peale suruda indiviididele, kes justkui loomupäraselt kuhugi lahtrisse ei mahu,\" selgitas Sinka.\n\"Nartsissimo on selles loos kujuteldav asutus, kus nö ravitakse mehi. Meestest tehakse mehed. See on äärmuskonservatiivi märg unistus. Aga meie rõhuasetus ei ole just nimelt poliitiline, sest võime kujutada ette olukorda, kus samasugune asutus tehakse näiteks sügaval usklike inimeste jaoks, kus neid nö ravitakse ateistideks,\" ütles Piiri.\nLavastaja sõnul võiks näidend panna publikut mõtlema, mis on nende inimeste roll selles olukorras. \"Selles lavastuses on päris palju viiteid publikule. Publik on kogu asja tahtmatu tunnistaja. /.../ See võiks tõstatada küsimusi, et mis on igapäeva elus see, mida ma saaksin teha või mida mitte teha. Kasvõi grammi võrra seda muutust kelleski esile tuua,\" ütles Sinka.\n "
        },
        {
          "päis": "Aktuaalne kaamera kell 17:00",
          "sisu": ""
        },
        {
          "päis": "Tartu Tammeka parim väravakütt lahkub klubist",
          "sisu": "Premium liiga lõppenud hooajal Tartu JK Tammeka parimaks väravakütiks kerkinud Kevin Mätas lahkub klubist.\n \n24-aastane Nõmme Unitedi kasvandik liitus Tammekaga 2021. aastal. Mätas lõi kolme hooaja jooksul Premium liigas 87 mänguga 25 väravat. Tänavu oli ta kõrgliigas 10 tabamusega Tammeka resultatiivseim mängija.\n\"Tahan tänada Tammekat võimaluse eest esindada Tartut ja kanda siniseid värve viimase kolme aasta jooksul. On olnud raskemaid ja kergemaid aegu, aga mis peamine - klubi on alati püsinud ühtne. Kõige rohkem jään igatsema imelisi meeskonnakaaslasi ja \nstaff\n'i, kes minu arengusse palju panustanud on,\" sõnas Mätas.\nLisaks Mätasele on praeguse seisuga Tammekast lahkunud veel ka kauaaegne Eesti koondislane \nSander Puri\n, kes otsustas putsad varna riputada.\n "
        },
        {
          "päis": "Tartu 2024 avab Taavi Tõnissoni lavastatud kontsertetendus ja vabaõhureiv",
          "sisu": "Euroopa kultuuripealinna tiitliaasta Tartus ja Lõuna-Eestis algab 26. jaanuaril avatseremooniaga \"Kõik on kokku üks!\". Taavi Tõnissoni lavastatud avaetendusel astuvad üles tuntud Eesti artistid, näitlejad ja tantsijad, etenduse dramaturg Eero Epner.\n \nAvatseremoonia etendusele on loonud heliteoseid tuntud Eesti artistid. Uusi teoseid koos juba kuulsate lugudega esitavad Trad.Attack! ja Sander Mölder, samuti astub üles Elleri sümfoniett dirigent Andres Kaljuste juhatamisel.\n\"Efektsete numbritega läbikomponeeritud etendus on täis üllatusi igas vanuses vaatajale ning avastamisrõõmu, mis peegeldab Tartus ja Lõuna-Eestis peituvat ainulaadsust ning Euroopale avatud uudishimulikkust,\" sõnas avatseremoonia lavastaja Taavi Tõnisson.\nKultuuripealinna avamispäeva hommik 26. jaanuaril algab Club Illusionis lasteaiarühmadele ja õpetajatele mõeldud lastediskoga. Muusikat mängib DJ Maido Möls ja samme näitavad ette Tantsulaagri tantsijad Britt Kõrsmaa, Märt Agu ja Oliver Soomets.\nPärast avaetendust suundub publik muusika saatel rongkäigus Eesti Rahva Muuseumi katuse alla vabaõhureivile. Etteaste teeb Emily Makis ja plaate mängivad Eesti kultuuriminister Heidy Purga, Sound in Noise (Eero Muiste) ja OLIVAR (Rene Oliver Muiste).\nEesti Rahva Muuseumi saale täidab sel ööl elektrooniline muusika, mille saatel saab vaadata näitust \"Õige keha, vale keha?\" ja teha esmatutvust 2024. aastal ERMis avatava näituse \"Kellele kuulub öö\" installatsioonidega.\nTartus toimuvale ametlikule Euroopa kultuuripealinna avamisele eelnevad ja avamised ka mujal Lõuna-Eestis: Valgas (05.01), Viljandis (12.01), Võrus (19.01) ja Põlvas (27.01). Maakondlikel kultuuripealinna avamistel astub üles Lõuna-Eesti \nreggae\n-bänd Angus koos kultuuripealinna piirkondadest pärit artistidega: Stefan, Uku Suviste, Karmen Rõivassepp ja Meelika Hainsoo.\n "
        },
        {
          "päis": "\"Pealtnägija\": Peedu ravikodu ehitus jooksis kohalike vastuseisu tõttu liiva",
          "sisu": "Neli aastat tagasi kogus ETV heategevuslik saade \"Jõulutunnel\" ligi 400 000 eurot Tartumaale, Peedule miljööteraapilise ravikodu loomiseks. Suure tähelepanu ja avaliku elu tegelaste abil hoo sisse saanud projekt on tänaseks ummikus – kusjuures nii pooldajate kui ka kriitikute seas on väga lugupeetud inimesed.\n \nKristjan Pihl, kes oli ise neli aastat tagasi Jõulutunneli üks saatejuht, läks tagasi, et uurida, mis läks toona valesti ja kas ummikseisule on lahendus.\nNelja aasta tagune ETV \"Jõulutunnel\" avas südamed ja kukrud. Ühelt poolt oli Eesti ühes tuntumas heategevussaates sisuliselt päevaga kogutud ligi 400 000 eurot toonane annetuste rekord. Teisalt räägiti harvanähtavalt avameelselt teemast, mis enamasti jääb kinniste uste taha.\nEesmärk oli luua Elva külje alla Peedule esimene miljööteraapiline ravikodu Eestis, mis leevendaks kroonilist kohtade nappust noorte vaimse tervise valdkonnas ja oleks eeskuju-mudel, kuidas depressiooni ja traumakogemusega noori aidata. Toetust avaldasid mitmed avaliku elu tegelased, lastearstid ja -terapeudid ning isegi president Kersti Kaljulaid.\n\"Vaimse tervise parandamine võtab ju väga-väga kaua aega, ilmselgelt ei ole haigla seinad kõigile selle jaoks kõige õigem koht,\" ütles Kaljulaid toona.\nTänaseks on projekt totaalselt ummikusse jooksnud. Ravikodu krundil asuvates hoonetes ulub tuul ning peamaja ehitus pole nelja aasta jooksul veel alanudki.\nRavikodu eestvedaja Anne Daniel-Karlseni sõnul on raske vastata, miks maja tänaseks valminud ei ole. \"Ma arvan, et kõige suuremaks takistuseks on olnud ikkagi inimeste hirm,\" ütles ta.\nKui projekti vedajate sõnul on piduriks naabrid, kes ei soovi probleemseid lapsi oma tagahoovi, siis kriitikute sõnul on arendajate äriplaan õõnes, kavatsused läbipaistmatud ja toon manipulatiivne. \n\"Ma ei usu sellesse ärimudelisse, et see oleks ka sisuliselt efektiivne,\" sõnas Elva vallavolikogu aseesimees Peeter Laasik.\n\"Väga kahju, et on tehtud kinnisvaraarendust ja mitte suunatud seda raha laste aitamiseks,\" ütles piirinaaber, geriaater Jaak Aru.\nRavikodu mudel töötab põhjamaades\nAnne Daniel-Karlsen lõpetas 1986 Tartu Riikliku Ülikooli lastearstina ja avas 1993. aastal Tartu Maarja kooli. See oli väikestviisi revolutsioon, sest kool pakkus vaimupuudega noortele võimalust omandada haridus ja oli eeskujuks paljudele järgmistele hoolekandeasutustele, mille eest pälvis Karlsen 2001 presidendilt ka riikliku teenetemärgi. Vahepeal kümme aastat Norras töötanud ja psühhiaatri kutse saanud tohter pöördus 2009. aastal tagasi kodumaale ja alustas siin vähetuntud miljööteraapilise ravi tutvustamist.\n\"Taanis on 700 ravikodu /…/ nad on väikesed, kodukoha lähedased just selleks, et saaks seda tihedat koostööd peredega, teha-katsetada nädalavahetuseti kodus olemist, hakkamasaamist, et nii pere kui ka noor ise suudab iseseisvalt oma eluga toime tulla. Nõnda, et ta oleks rahul, et see oleks edasiviiv, et ta suudaks koolis käia. Et ta suudaks jälle sõpradega koos käia,\" rääkis Daniel-Karlsen.\nViimased kümme aastat ongi Daniel-Karlsen püüdnud Eestisse importida põhjamaades tunnustatud teraapiamudelit, mille kasusaajad on noored, kel on depressioon, söömishäired või mõni veel raskem trauma. Norra ja Eesti maksumaksja toel on Tartus avatud järjepanu kaks ravikodu, kust on aastate jooksul läbi käinud ligi 40 noort. Hetkel on ravil kuus patsienti vanuses 15-19, kelle jaoks on ööpäevaringselt ja kolmes vahetuses tööl kokku 13 inimest.\n\"Meie olemegi just see lõik, puuduolev lõik haigla ja tavaelu vahel eesmärgiga, et meie noored abi vajavad noored ei peaks veel rohkem ja teisel moel abi küsides jõudma kohtusüsteemi, kriminaalsusesse ja kinnisesse lasteasutuse teenusele. Või siis neid enam ei ole meie seas. Need ongi jõudnud sinna, kus nad meeleheites on tahtnud minna,\" ütles Daniel-Karlsen.\nEt tegutseti pidevas ruumikitsikuses ja Eestis on vaimse tervise valdkonnas krooniline kohtade puudus, kavandasid Karlsen ja tema kaasteelised kogu aeg laienemist, milleks moodustati MTÜ ja soetati annetajate toel maatükk Peedule, sõna otseses mõttes Karlseni kodumaja kõrvale. Ligi 6000 ruutmeetril laiub 1930ndatel ehitatud juugendstiilis puitvilla, mille rajas kunagine Tartu majaomanike panga direktor Oskar Allik ja mida hiljem tunti kirjanike liidu suvitusmajana.\nEsialgne plaan oli renoveerida kaks olemasolevat hoonet, laste elumajaks oleks jäänud suurem villa ja õppimiskohaks ning päevasteks tegevusteks väiksem maja.\nProjekt jõudis heategevussaatesse\nKuna läbirääkimised ministeeriumide ja võimalike sponsoritega ei kandnud vilja, saatis Karlsen korduvalt oma projektitaotluse ka ETV heategevusssaate \"Jõulutunnel\" meeskonnale. Vastuseks oli vaikus.\n\"Ma isegi ei mäleta, kas oli kolm või neli või isegi viis aastat järjest. Ja viimane, noh, ma juba panin \ncopy-paste\n, ma olin lootuse ammu kaotanud /…/ aga siis /…/ minuga võttis ühendust [saate protdutsent] Ene-Maris Tali hoopis suvel,\" ütles Daniel-Karlsen.\n\"Minu jaoks sai kaalukeeleks tegelikult Eero Epneri lugudesari Ekspressis. Ta võttis kaks kuud endale aega - uuris, mis toimub kodudes suletud uste taga. Ja sellest ilmusid artiklid, mis toimub lastega. Missugused traumad neil on, seal olid perevägivald, aga kõige hullemad lood olid laste seksuaalsest ärakasutamisest. Ja see lause, mis mind tegelikult väga puudutus oli see: \"Kodus valitsev vägivald on julm, ühiskonna suhtumine nendesse lastesse on külm.\" Ja see on see, mis mind puudutas, mis meie meeskonda puudutas,\" kirjeldas Tali.\nNii valitigi Peedu ravikodu 2019. aasta \"Jõulutunneli\" projektiks. Olemas olid uhked plaanid, mille järgi kerkinuks krundile uus ja moodne kahekorruseline peamaja, põrandapinda ligemale pooltuhat ruutmeetrit ja tube vähemalt kümnele lapsele. Kinnistul asuvad vanad muinsusväärtusega hooned lootis ravikodu renoveerida hiljem.\n\"Ta erines natukene nendest varasematest ja ka hilisematest projektidest, kus meil on koostööpartneriks olnud näiteks Vähiravifond, Lastehaigla fond - sellised nii-öelda suured ja toimivad fondid. /…/ Ja sealt tekkiski see mõte, et miks mitte sellel aastal proovida siis selliste natukene erilisemat projekti,\" rääkis ETV päevakajaliste saadete peatoimetaja Peep Kala.\nKala ja kümmekond aastat \"Jõulutunnelit\" vedanud teleprodutsent Ene-Maris Tali kinnitavad, et olid teadlikud riskidest, aga lootsid, et hea asja nimel need ületatakse. Nimelt eristus plaanitav hoone nii mahu kui väljanägemise poolest piirkonna teistest majadest nii, et muuta tulnuks nii detailplaneeringut kui ka maa sihtotstarvet. Rääkimata sellest, et osad naabrid, keda oli küll mõttega aastaid harjutatud, olid planeeringu muudatustele vastu.\nKala nentis, et teadis, et projekti vastased huvigrupid tegutsevad, kuid tol hetkel olid vallavalitsuse inimeste ja projekti vedajate kinnitused veenvamad.\n\"Me käisime vallas /…/ saime kokku vallaarhitekti ja planeeringute spetsialistiga, rääkisime ära, mis on meil plaanis, me küsisime, et kas see on reaalne. Vallapoolne toetus oli olemas, aga nad ütlesid meile ühe asja, et see on nii suur projekt, et see toob kaasa pika menetluse,\" sõnas Tali.\nVallajuhid pidasid ideed tooreks\nPeedu vallajuhid mäletavad asju teisiti. Nende sõnul hoiatati saatetegijad korduvalt, et info Peedule ravikodu rajamisest on ennatlik ja avalikkust eksitav, sest idee oli alles toores.\n\"Noh võib-olla tõesti võib öelda, et selle idee eest võitlejate kas mingi selline valearusaamine tehnilistes protsessides nimetame niipidi, jättis soovida, siis me ei arvanud seda, et selle pärast peaks seda ideed põhja laskma. /…/ Vallajuhtidel ei jäänud midagi muud üle halva mängu juures, et öelda, et jah, on toetus, aga tõsiasi on see, et enne seda toetust ei olnud,\" ütles Elva vallavolikogu aseesimees Peeter Laasik.\nJust siin tehti paljude meelest otsustav viga. Ehkki objektil pole ehitusluba, läheb \"Jõulutunnel\" esimesel jõulupühal, 25. detsembril eetrisse ja saates räägitakse ravikodu rajamisest juba kindlas kõneviisis. Rahva annetustest ja ehitusfirmade lubatud toetusest materjalide näol kogutakse ligi 400 000 eurot.\nSee on kohalike jaoks viimane piisk karikas. Ravikodu vastased koonduvad ja asuvad projekti vastu häälekalt võitlema. Vallajuhid haistavad skandaali ja püüavad veel osapooli lepitada, aga tulutult.\n\"See ei veennud juba selles mõttes, et seal oldi hiljaks jäädud. Selles mõttes, et väga paljud arvamused olid tegelikult juba ära kujunenud selleks momendiks,\" ütles Peedu elanik, hematoloog Ain Kaare.\n\"Neid piirinaabrid häiriski see, et tegemist on keskusega ja mingist infost liikuma läinud kompetentsikeskusega, millega võib eeldada, et see on selline keskus, kus siis korraldatakse õppepäevi. See oli üks mure, et hakkavad käima bussid või mingi regulaarne selline töö,\" sõnas Elva valla arendusjuht Margus Ivask.\nPärast saadet ilmusid arvamusartiklid, kus ravikodu kriitikud esimest korda oma nime ja näoga projekti korraldust siunavad.\nÜllataval kombel koosneb ka ravikodu vastate põhituumik Eesti tipparstidest. Näiteks Elva vallavolikogu liige, sotsiaalkomisjoni esimees ja Elva haigla juht Peeter Laasik ning ravikodust linnulennult mõnesaja meetri kaugusel elav hematoloog Ain Kaare, kes on juhtinud üle 20 aasta Tartu Ülikooli luuüdi siirdamise osakonda. Privaatsust hindav tohter soetas omal ajal kaks kõrvutiasetsevat maatükki just selleks, et naaberkrundile keegi ei koliks ja säiliks kaunis männitukk.\n\"Inimeste kõige suurem hirm on oma väljakujunenud elukeskkonna kadu, ehk see vaikus, rahu, \nstatus quo. E\nt see, mis praegu on, nad tahavad seda säilitada,\" ütles Kaare.\nKohalikud kaebasid valla kohtusse\nÜhelt poolt on keskuse toeks korjatud 130 kohaliku allkirja, aga 2020. aasta sügisel kaebas üle 30 peeduka valla kohtusse, et detailplaneeringu menetlus lõpetataks. Nende seas ka ravikodu piirinaaber, kardioloog ja geriaater Jaak Aru, kes viimased kümmekond aastat elanud ja töötanud Saksamaal, aga sooviks Peedul veeta pensionipõlve.\n\"Mida siis teha näiteks kui ikkagi öösel nüüd lapsed seal külavahel ringi hulguvad, ütleme, 12-aastased lapsed /…/ ja selle peale on vastatud, aga siis kutsuge iga kord politsei,\" ütles Aru.\n\"Üle käte läinud teismelised on ülekäte läinud teismelised, eksole. Teatavatel juhtudel ei peata neid mitte miski. Eks see on see hirm,\" rääkis Kaare.\n\"Tõesti, kui inimene on harjunud kõrvalkrundi peal, toimetab nii-öelda kaks täiskasvanut ja kaks last ja siis, kui äkki öeldakse, et seal hakkavad toimetama kas siis 12 või 20 sellist probleemset last, siis noh, väga lihtne küsimus, et kes seda tahab?\" küsis vallavolikogu aseesimees Peeter Laasik.\nAinuüksi kolme peale on tunnustatud arstidel ligi sada aastat kogemust ning seetõttu on neil enda sõnul hea ülevaade Eesti sotsiaalvaldkonna võimalustest. Teemas on palju detaile, aga nende suurim hirm on, et kuna ravikodu ülalpidamine saab olema nii kallis, et kohalik omavalitsus ega pered ei suuda seda katta, siis ainus võimalus suurt kompleksi töös hoida on hakata tegema konverentse ja pakkuma majutusteenust. Ning see on hoopis midagi muud, kui välja reklaamiti.\n\"Sellises mastaabis see aasta eelarve, me kirjutame miljonites seda selle kompleksi ülalpidamise aasta eelarvet. /…/ Ja meie riik on nii rikas, nagu ta praegu on. Ja sealt probleemid tulevad. Me ei suuda ülal pidada seda ideaalmaailma, mida me tegelikult tahaksime,\" rääkis Kaare.\n\"Aga kui me ütleme, et teeme sinna turismikeskuse ja mis on viis kilomeetrit Elva maratoni finišist vaid Kääriku maratoni finišist, siis muidugi võib-olla leiab mooduse, kuidas seda finantseerida, kuidas seda täita, näiteks võiks teda kaks kuud täita suusatajatega, aga kas seda on vaja teha laste aitamise sildi all Peedu mändide all? Vot seda ma ei tea,\" ütles Aru.\n\"Sinna võib asemele tulla mis iganes, mis kvalifitseerub ühiskondlike hoonete tegevuse alla,\" ütles Kaare. \"Minu mure on see, et kui ühiskondlik ühiskondlikud hooned tulevad elamurajooni, siis jällegi see muudab ju seda vaikust ja rahu siin.\"\nDaniel-Karlseni sõnul on sellised väited alusetud. \"See, mis on tulevikus, ma ei saa tõestada seda, et seda ei tule.\"\nNaabrite vastuseisu tõttu pole omavalitsus lube väljastanud\nKui \"Jõulutunneli\" omaaegne produtsent tunnistab takkajärgi, et omal ajal võeti heas usus kalkuleeritud risk, siis seni pole see paraku end õigustanud. Ligi nelja aasta jooksul pole omavalitsus planeeringut muutnud ja lube väljastanud peaasjalikult eelpool kuuldud naabrite vastuseisu tõttu.\nViimane hoop oli valla tellitud, ravikodu poolt kinni makstud ja eelmisel nädalal avaldatud analüüs asutuse sotsiaalsete mõjude hindamiseks, mis ütleb, et \"ühiskondlik vajadus /…/ ravikodu teenusele on olemas\", aga see ei kaalu üles riske, mis selle rajamisega kaasnevad.\nKuna pangakontol seisev raha kaotab inflatsioonirallis väärtust ja ehitus muutub ka üha kallimaks, tegid MTÜ juhid nüüd põhimõttelise otsuse, et annavad järele: ravikodu tuleb, aga oluliselt väiksemas mahus.\n\"Me enam ei jaksa võidelda sellisel moel uue maja ehitamise nimel. Me püüame renoveerida need vanad majad, olemasolevad majad ja alustame väiksemas majas. /…/ Millesse me saame kohe \"Jõulutunneli\" rahasid ka paigutada, millele on ka tehtud juba projekt, sinna saame kuuele, seitsmele noorele ravikodukohad,\" ütles Daniel-Karlsen.\n\"Praegu paljuski, kui vaadata neid vastulauseid ja asju, mis avalikest aruteludest on välja tulnud. /…/ siis praegu sellega, et me läheme tagasi üldplaneeringu nii-öelda piiridesse, ei välju sellest, teeme seda asja väiksemaks, miljööväärtuse koha pealt, tegevus jääb nendesse vanadesse, juba restaureeritud hoonetesse. Ma usun, et julgelt üle poole nendest punktidest tegelikult kukub ära,\" sõnas Elva valla arendusjuht Margus Ivask.\n\"Jõulutunneli\" kogutud annetustest paarkümmend tuhat eurot on kulunud Peedu analüüside ja projektide koostamisse ja Tartu ravikodusse mööbli ja kodumasinate soetamiseks, ülejäänud seisab hetkel MTÜ pangakontol. Laura, kes 2019. aastal \"Jõulutunnelis\" oma lugu jagas, alustas pärast ravi iseseisvat elu, õppis vaimse tervise õeks, aga lõpetas kaks aastat hiljem enesetapuga. Samas on kümned lapsed saanud vajalikku abi, et elus uus lehekülg pöörata, mis on projekti eestvedajatele sõnul kinnituseks, et ravikodu on Peedule hädasti vaja. \n\"Ma mõtlen nende noorte peale. Ma ütlen Laura peale, kes on nüüd teises ilmas. Ja ma tean, et ta oleks teinud kõik selleks, et ravikodu oleks olemas Peedul. Ma mõtlen meie noorte praeguste noorte peale. Need on meie lapsed. Need on meie kõigi lapsed, keda tuleb järjest rohkem,\" ütles Daniel-Karlsen.\n "
        },
        {
          "päis": "Tallinna kesklinnas avati enne teetööde talvepausi liiklusele veel üks lõik",
          "sisu": "Tallinnas avati enne kalendritalve saabumist kesklinnas liiklusele veel üks Vanasadama trammitee ehituse tõttu suletuna olnud tänavalõik, et ehitustööd talveks pausile panna ja kevadel jätkata. Paar kesklinna tänavat jäävad suletuks veel pikaks ajaks.\n \nKolmapäevast avati liiklusele kesklinnas uus lõik: linna siseneval suunal pääseb nüüd mööda Gonsiori tänavat taas Estonia puiesteele. Kiirusepiiranguks on Gonsiori tänaval Reimani ja Laikmaa tänava vahelisel lõigul 30 km/h. Linnaliinide bussid sealt pragu sõitma siiski ei hakka, vaid jätkavad ümbersõitudega.\nTeetööd on sellega pausil ning nendega jätkatakse siis, kui kalendritalv läbi, ütles ERR-ile Tallinna keskkonna- ja kommunaalameti juhataja asetäitja Heigo Jänes.\n\"Teedeehituslikud tööd on tehnoloogilisel pausil. Suuremamahulisem ehitustegevus käivitub märtsis-aprillis,\" lausus ta.\nTäiesti vaikseks Tallinna kesklinna ehitustandril siiski ei jää. Praegu tehakse töid trammi kontaktvõrguga, fooridega ja tänavavalgustusega.\n\"Vähesel määral ka sillutiskivide paigaldust, erivahendeid kasutades. Samuti hoitakse tehnoloogilise pausi ajal toimivana ajutist liikluskorraldust ning tehakse talihooldust. Ilmastikuolude pehmenemisel talvekuude ajal jätkatakse ka teiste tööliikidega,\" ütles Jänes.\nTallinn on trammiliini rajamise tõttu suletud lõike avanud järk-järgult terve sügise. Mõned tänavad jäävad siiski terveks talveks suletuks: Hobujaama ja Laikmaa tänav avatakse alles järgmise aasta lõpus. Samas on liiklusele lahti Hobujaama ristmik ja nüüd väiksel määral ka Kaubamaja ristmik.\nLiiklus on avatud ka Ahtri tänava põhjapoolsel harul. Eelmisel nädalal avati osaliselt liiklus Logi tänava Rumbi tänava ja Sadama tänava vahelisel lõigul ning taastati Sadama tänava ja Kursi tänava tavapärane liikluskorraldus. Oktoobrist avati liiklusele Põhja puiestee ja Kursi tänava ristmik.\nLiiklus Tallinna kesklinnas alates 6. detsembrist.\n Autor/allikas: \nTallinna LV/Merko\n "
        },
        {
          "päis": "Estoloppeti uus juht: teised maratonid on jäänud Tartu maratoni varju",
          "sisu": "Suusasari Estoloppet läheb 26. hooajale vastu uue juhi ja sisuliste muudatustega. Maratonid saavad juurde uusi lühemaid ajavõtuta distantse ning plaanis on ka matkagrupid.\n \nSarja uus juht on pikaajalise matkade ja ka rahvusvaheliste tipptasemel murdmaasuusatamise võistluste korraldaja Kunnar Karu, kes on kohaliku suusaelu edendamise võtnud oma südameasjaks. Tema eestvedamisel sai pikamaasuusatajate sarja nimest tänavu Eesti rahvasuusatajate sari Estoloppet, mille alla koonduvad kuues erinevas paigas korraldatavad talispordile pühendatud suuremad ja väiksemad mõõduvõtud.\n\"Estoloppet on oma olemuselt äge sari, mille kulminatsiooniks on siiani olnud enamasti Tartu maraton, kuid leian, et seni on teised sama hea ettevalmistuse ja korraldusega maratonid jäänud oma n-ö suure venna varju. Seda imelist talve vaadates on aeg neid rohkem esile tõsta. Ka suusatamine on muutunud, osalejate ootus on tulla loodusesse kogu pere ja sõpruskonnaga, saada kokku omasugustega, nautida liikumist ning sõita lühemaid distantse,\" lausus Karu.\n\"Igal Estoloppet sarjas oleval maratonil on olemas eraldi sõidud lastele – MINI Estoloppet, mis ootab noori suusasõpru osa saama sama lahedast suusatuurist nagu täiskasvanuid,\" jätkas Karu.\n\"Alutaguse maratoni kavast leiab põneva ÖÖmaratoni, mis peetakse vabatehnikas ning ajavõtuta nii 21 km kui 10 km pikkustel distantsidel lihtsama profiiliga rajal. Tartu maratonil on 31 km vabatehnika sõit ilma võitjate autasustamiseta. Lisaks \nvintage\n sõit, kolme vahetusega teatemaraton ja kõige pikemal 63 km distantsil matkagrupid. See kõik mitmekesistab osalejate võimalusi valida endale just jõukohane ja sobilik distants ning nautida seda täiel rinnal, kuid ilma üle pingutamata.\"\nKunnar Karu\n Autor/allikas: \nERR/Piret Kooli\nEstoloppeti 26. hooaeg algab 27. jaanuaril Mõedakal 38. Viru maratoniga ja saab uhke lõpu märtsi alguses 47. Haanja maratoniga. \"Kõiki etappe ei pea läbi tegema, oluline on tulla suusapidu nautima, alustada vastavalt enesetundele ja väiksematest jõuproovidest esimesel korral, et võib-olla kunagi tulevikus jõuda välja selle kõige uhkema soovitud distantsini. Kui saad hakkama väiksematel, leiad mõttekaaslasi ja tugigrupi, saad hakkama ka Tartu Maratonil,\" märkis Karu.\nEesti inimestele meeldib suusatamine, aga paljudel on see ununenud, kuna mitte kõik talved ei ole pakkunud häid võimalusi suuska libistada. On ka neid, kel pole seni olnud võimalust suusatamist selgeks saada. Estoloppeti sari ulatab selles osas koostöös erinevate treenerite ning treeninggruppidega abikäe. Luuakse võimalused nii suusaspordi juurde jõudmiseks kui oskuste lihvimiseks.\n\"Estoloppeti maratonide juures tegutsevates suusaklubides on Eesti parimad suusaõpetajad, kes on heal meelel valmis oma kogemusi jagama ning juba mõned tunnid suusaõpet annab hea põhja, mille pealt on talverõõmude nautimine oluliselt ladusam,\" lisas Karu.\nKogu info treeningvõimaluste kohta on leitav \nsarja veebilehel\n ning sinna juurde saavad inimesed kindlasti arvestada ka Eesti Suusaliidu järjekordse 100 tasuta suusatunni projektiga.\nEstoloppeti sarja etapid 2024. aastal:\n27.01.2024  38. Viru maraton\n03.02.2024  25. Tamsalu-Neeruti maraton\n09.02-10.02.2024  46. Alutaguse maraton\n17.02-18.02.2024  50. Tartu maraton\n25.02.2024  26. Tallinna suusamaraton\n09.03.2024 47. Haanja maraton\n "
        },
        {
          "päis": "Vene teemandid lähevad jaanuarist sanktsioonide alla",
          "sisu": "G7 riigid kavatsevad avalikustada kolmapäeval uued Venemaa-vastased sanktsioonid, millega keelustatakse Vene teemantide import. Lisaks kavatsevad riigid suunata Ukraina abistamiseks Venemaa keskpanga külmutatud varadelt teenitud intressi.\n \nRiigijuhid arutavad sanktsioonide üksikasju kolmapäeva õhtul videosilla kaudu toimuval kohtumisel.\nReutersi allikate järgi\n hakkab keeld Vene teemantide otsesele impordile kehtima alates järgmise aasta esimesest jaanuarist ehk vähem kui kuu aja pärast. Keeld Vene teemantide kaudsele impordile jõustub septembris ning üleminekuperiood keelu rakendamiseks algab märtsis.\nAlguses puudutavad piirangud ainult töötlemata teemante. Lihvitud teemantide impordi keelustamises pole aga riigid veel suutnud kokku leppida.\nLääneriigid on tunnistanud, et Vene nafta hinnalae mõju on võrreldes algselt kavandatuga vähenenud, seetõttu püütakse leppida kokku uutes reeglites hinnalae tegelikuks jõustumiseks. Euroopa Liidus arutelu all olev 12. sanktsioonide pakett sisaldab piiranguid vanade naftatankerite müügile Venemaale. Kreml kasutab neid tankereid sanktsioonidest kõrvale hoidumiseks.\nUSA võimud on viimasel ajal hakanud karistama ettevõtteid ja isikuid, kes ei pea kinni nafta hinnalaest. Eelmisel nädalal kehtestas Washington sanktsioonid kolme ettevõtte ja kolme naftatankeri vastu, mis vedasid hinnalaest kallima hinnaga müüdud naftat.\nLisaks arutavad G7 riigid Euroopa Komisjoni plaani konfiskeerida ja kasutada Ukraina aitamiseks Läänes külmutatud Vene keskpanga varadelt teenitud intressi.\nKoostöö teiste G7 riikidega on oluline, sest Vene keskpanga külmutatud varad asuvad eri jurisdiktsioonides. Kokku on külmutatud 300 miljardi euro väärtuses varasid ning lõviosa neist ehk 180 miljardit eurot on külmutatud Brüsselis tegutsevas maailma suurimas arvelduskojas Euroclear.\nEuroopa Komisjon on pikalt kaalunud Vene varadelt teenitud tulude Ukrainale suunamist, kuid Euroopa Keskpank hoiatas korduvalt, et selline käik võib negatiivselt mõjutada finantskeskkonda ja euro usaldusväärsust teiste riikide keskpankade silmis.\n "
        },
        {
          "päis": "Kell 21.40 \"Esimeses stuudios\" eurosaadikute debatt Brüsselist",
          "sisu": "ETV \"Esimene stuudio\" läheb kolmapäeval eetrisse Euroopa Parlamendi stuudiost Brüsselis, kus väitlevad Eesti eurosaadikud Andrus Ansip, Marina Kaljurand, Yana Toom, Riho Terras, Urmas Paet ja Sven Mikser.\n \nSamal ajal kui Ukraina sõja rindelt tuleb järjest murelikumaid noote, vaidlevad Euroopa riigid uue Venemaa sanktsioonipaketi üle ja lisaraha leidmine Ukrainale on ebaselge. Mida tähendaks Eesti jaoks Euroopa aluslepete muutmine? Kas rohepöördest kujuneb lähenevate Euroopa Parlamendi valimiste üks kõige kirglikum vaidlusteema? Neil teemadel veab vestlust saatejuht Andres Kuusk.\n\"Esimene stuudio\" algab ETV-s kolmapäeval kell 21.40.\n "
        },
        {
          "päis": "Põhjamaade ja Baltikumi Noore Kunstniku Auhinna võitis leedulanna",
          "sisu": "Põhjamaade ja Baltikumi Noore Kunstniku Auhinna konkursi \ngrand prix'\n ja 2000-eurose preemia võitis sel aastal rahvusvahelise žürii otsusel Leedu kunstnik Agata Orlovska.\n \nNoore maalikunstniku preemia 1000-eurose auhinnarahaga pälvis lätlanna Katrina Laura Biksone. Publikupreemia 500 eurot pälvis Kõrgema Kunstikooli Pallas lõpetanud fotograaf Andrea Margó Rotenberg. \nPeapreemia laureaat, kevadel Vilniuse kunstiakadeemia lõpetanud Agata Orlovska esitas konkursile kolm segatehnikas tööd: \"Because It's Worse When You Get Home\", \"Preserve My Language Forever\" ja \"Butterfly Efect + Lapis Lazuli\". Varasemalt on Orlovska osalenud grupinäitustel, samuti on ta Leedus välja antava Young Painter Prize tänavune finalist. \nPublikupreemiaga pärjatud Andrea Margó Rotenberg uuris konkursile esitatud lõputöös \"AI&I\" tehisaru kasutamise võimalusi fotoloomingus. Rotenbergi teos koosneb kahest topeltsäritatud fotode paarist, üks fotodest on tehtud autori poolt ning teine MidJourney AI pildigeneraatori abil, kasutades mõlemas seerias samu algfaile. Seeriates kasutatud pildid on tehtud Lasnamäel, Tallinnas ja Lõuna-Eestis.\nNoore maalikunstniku preemia koos 1000-eurose auhinnarahaga pälvis kevadel Läti kunstiakadeemia bakalaureuse õpingud lõpetanud Katrina Laura Biksone, kes esitas konkursile kolmest maalist koosneva seeria. Varasemalt on Biksone loomingut esitletud mitmetel grupinäitustel Lätis ja Saksamaal.\n2023. aastal anti välja ka eripreemiad: kutse Viinistu kunstiresidentuuri otsustas žürii anda Helsingi Uniartsi lõpetanud Arvid Staafile installatsiooni eest \"Strangers at the Abyss\".  Fotografiska Tallinn valis konkursil osalejate seast välja kolm silmapaistvat kunstnikku, kes pälvisid aastase vabapääsme Fotografiska näitustele ja eriüritustele: Andrea Margó Rotenberg, Annemarija Gulbe ja Gabrielė Monginaitė. \nValikut konkursi auhinnatud töödest saab järgmisel aastal näha Tallinnas ArtDepoos galeriis toimuval näitusel.\nPõhja- ja Baltimaade Noore Kunstniku Auhind on rahvusvaheline konkurss, mis tutvustab Eesti Kunstiakadeemia, Kõrgema Kunstikooli Pallas, Läti Kunstiakadeemia, Vilniuse Kunstiakadeemia ja Helsingi Kunstiülikooli Uniarts bakalaureuse- ja magistriõppe lõpetajate loomingut. Kokku osales 2023. aasta konkursil 142 kunstnikku 256 teosega.\nKaheksandat korda toimunud konkursi auhinnavõitjad valis välja rahvusvaheline žürii, kuhu kuulusid Anne Klontz Konstfacki kunstiülikoolist, Läti kunstiakadeemiast Andris Vītoliņš, EKA galerist Pire Sova, Kõrgema Kunstikooli Pallas maaliosakonna juhataja Margus Meinart, Vilniuse kunstiakadeemia rektor Ieva Skauronė, Uniarts Helsinki õppejõud ja kunstnik Harri Monni,  Umeå kunstiülikool professor Per Nilsson, Taina Erävaara Turu kunstiakadeemiast, Fotografiska Tallinn kaasasutaja ja näituste juht Maarja Loorents, kuraator ja Index (The Swedish Contemporary Art Foundation) Stockholmis direktor Marti Manen ja NOBA.ac kunstikeskkonna eestvedaja Andra Orn. Publikupreemia võitja selgus aga veebis toimunud publikuhääletuse tulemusena, kus anti oma lemmikteostele kokku enam kui 1000 häält.\n "
        },
        {
          "päis": "Kreeka jalgpallikohtunikud jätavad vile taskusse",
          "sisu": "Kreeka jalgpalli kõrgliiga kohtunikud otsustasid ohtlikele töötingimustele viidates algavast nädalast mänge enam mitte vilistada.\n \nProbleemid jalgpallis on püsinud juba pikka aega. Lisaks kohtunike ähvardamistele tuleb rinda pista korruptsiooni ja kokkuleppemängudega. See on tekitanud laialdast rahulolemast ja vähenenud on ka pealtvaatajate hulk.\nJalgpallikohtunikke rünnatakse Kreekas sageli, sealjuures nende kodusid ja autosid. Näiteks novembris visati pomme kohtunik Andreas Gamarise poodi. Mõne päeva eest sai väidetava tapmisähvarduse Anastasios Papapetrou, kes oli vaid loetud päevad varem kõrgliiga mängu vilistanud.\n\"Viimastel aastatel on Kreeka ja välismaa kohtunikud olnud püsivalt sihtmärgid, peksukotid ja patuoinad olukorras, kus vastutusest hiilitakse kõrvale,\" kirjutasid kohtunikud kirjas Kreeka jalgpalliliidule.\n\"Avaldused, mis jäävad karistamata, kiusamine, ähvardused, verbaalsed ja füüsilised rünnakud - need on vaid mõned teemad, mis on teinud olukorra jalgpallis toksiliseks.\"\nSarnaselt teistele jalgpalliliigadele kommenteerivad kohtunike tegevust ka jalgpallurid, treenerid ja ametnikud ning viimastel hooaegadel on olukorra leevendamiseks kaasatud kohtunikke ka välismaalt.\n\"Selle kõige tulemusel on kõrgliiga kohtunikud ja abikohtunikud otsustanud alates 14. voorust mänge mitte teenindada, kuni meie turvalisus on tagatud,\" jätkati kirjas. \"Selle aktsiooniga soovime kaitsta ennast ja oma perekondi.\"\nKreeka jalgpallikohtunikud soovivad kohtuda ka riigi peaminister Kyriakos Mitsotakisega.\n "
        },
        {
          "päis": "Teaduste akadeemia sai juurde kolm uut akadeemikut",
          "sisu": "Eesti teaduste akadeemia üldkogu istungil valiti biomeditsiini akadeemikuks Pärt Peterson, etnoloogia ja folkloristika akadeemikuks Mare Kõiva ning tehnikateaduste akadeemikuks Maarja Grossberg-Kuusk. Lisaks valiti akadeemia välisliikmeks Markku Kulmala.\n \nTartu Ülikooli molekulaarimmunoloogia professor \nPärt Peterson\ni teadustöö peaeesmärk on mõista, kuidas immuunsüsteem tagab tolerantsuse enda organismi vastu, suutes samas võidelda haigustekitavate patogeenidega. Viimastel aastatel on tema juhitud töörühm uurinud vananemisega seotud muutusi immuunsüsteemis ning alates 2020. aastast avaldanud mitmeid teadustöid SARS-CoV-2 ja Covid-19 teemadel.\nPeterson rõhutas\n, et akadeemiku suhestumine ühiskonnaga ei erine olemuslikult mistahes teadlase rollist ühiskonnas. Samas on akadeemiku sõnadel rohkem kaalu. \"Nii akadeemiku kui ka tavateadlase ülesanne on pakkuda oma arvamust ja sisendit poliitiliste otsuste tegemiseks, kuid teadlane ei peaks olema poliitiliste otsuste nõudja; see ülesanne ja vastutus peab jääma poliitikutele,\" viitas Peterson. Professor lubas lisaks noorte teadlaste juurdekasvule võtta oma südameasjaks eetiliste ja andmekaitsliste küsimustega tegelemisega.\nEesti Kirjandusmuuseumi juhtivteaduri ja folkloristika osakonna juhataja \nMare Kõiva\n on pikka aega tegelenud eesti rahvausundi, mütoloogia ja nüüdisfolkloori uurimisega. Ta on analüüsinud ja tutvustanud muu hulgas näiteks eesti rahvausundit, nõidussõnu, rahvaarstide fenomeni, rahvaastronoomiat, internetipärimust ja eestlaste etnilisi stereotüüpe. Lisaks on tema uurimisfookuses väljarändajate pärimuse ajalooliskultuurilised erijooned, folkloori multimeedialisus tänapäeval, mitmed usundilise traditsiooni ilmingud ning pühakohtadega seotud uskumused ja praktikad.\nKõiva nentis\n, et praegu kipuvad teadlased töötama erinevates institutsioonides ja ühendav kehand puudub. \"Akadeemikute roll on algatada arutlesid ja teha valikuid, tarvis on institutsioonide vahelist ühendavat katust,\" sõnas juhtivteadur.\nTallinna Tehnikaülikooli materjali- ja keskkonnateaduste instituudi direktor, täisprofessor tenuuris \nMaarja Grossberg-Kuusk\n on oma teadustöös keskendunud uute keskkonnasõbralike materjalide ja tehnoloogiate arendamisele päikeseenergeetika rakendusteks. Tema teadustöö keskmes on uute keskkonnasõbralike materjalide ja tehnoloogiate arendamine päikeseenergeetika rakendusteks. Grossberg-Kuuse juhitud uurimisrühm on välja arendanud maailmas ainulaadse päikeseelemendi tehnoloogia, mis võimaldab uusi rakendusi ehitis- ja tooteintegreeritud päikesepaneelide vallas.\nTeadlase sõnul\n peab akadeemik olema küll eelkõige valdkonna kõneisik ja rahvusvahelise haardega, kuid ei tohiks kaotada seejuures sidet Eesti ühiskonnaga. \"Praegusel infokülluse ajastul on iga teadlase, olgu ta akadeemik või mitte, kohustuseks seista aktiivselt teadusliku mõtteviisi rakendamise eest ühiskonnas,\" lisas Grossberg-Kuusk. Samuti lootis ta olla sild Eesti Noorte Teaduste Akadeemia ja Eesti Teaduste Akadeemia vahel. \nSoome Teaduste Akadeemia liige ja Helsingi Ülikooli professor\n Markku Kulmala\n on ökosüsteemide meteoroloogia teadussuuna rajaja ning aerosoolifüüsika ja keemia üks rahvusvahelisi liidreid. Muu hulgas rajas ta ökosüsteemi ja atmosfääri vastasmõju jälgimiseks rahvusvahelise SMEAR uurimisjaamade võrgustiku, mis võimaldab viia läbi atmosfääri ja maalähedase keskkonna monitooringut ja kvantitatiivseid uuringuid Soomest Hiinani. Markku Kulmalal on Eestiga pikaajaline ja väga tihe teaduslik koostöö keskkonnateaduste vallas.\nUute akadeemikute valimised kuulutati välja tänavu juunis. Konkursi tähtajaks, 2. oktoobriks laekus akadeemiasse 14 nõuetele vastavat avaldust 12 kandidaadile. Nii akadeemikuks kui ka akadeemia välisliikmeks saamiseks on tarvis saada 2/3 istungil osalevate akadeemikute häältest.\nLisaks anti üldkogul üle akadeemia medalid ja esmakordselt ka Alma Tomingase nimeline medal. Eesti teaduste akadeemia medalid anti:\nakadeemia juures asuva riigiõiguse sihtkapitali nõukoja liikmele Uno Lõhmusele teenete eest sihtkapitali töö käivitamisel ja selle nõukoja juhtimisel, sihtkapitali projektide elluviimisel ning Eesti riigiõigusteaduse arendamisel;\nUrmas Tartesele pühendunud ja tulemusliku töö eest looduskaitse komisjoni eestvedajana;\nakadeemia kantselei vastutavale koordinaatorile Ülle Sirgile pikaajalise pühendunud töö eest akadeemia ülesannete täitmisel.\nAlma Tomingase nimeline medal anti Tartu Ülikooli prorektorile, professor Mari Moorale kõrgetasemelise interdistsiplinaarse teadustöö eest.\nAkadeemik ja endine ajakirja Estonian Journal of Earth Sciences (EJES) peatoimetaja Dimitri Kaljo sai Eesti teaduste akadeemia tänukirja hindamatu panuse eest EJESi kaasaegseks väljaandeks muutmise ning akadeemia kirjastuse arengusse panustamise eest.\n "
        },
        {
          "päis": "Roman Demtšenko kultuurisoovitused: Hüpnosaurusest Sveta Baari viimaste päevadeni",
          "sisu": "Tallinn kannab alates 2022. aastast muusikalinna tiitlit. Selles valguses jagavad muusikud igal kuul oma soovitusi, millele tähelepanu pöörata. Detsembris jagab kultuurisoovitusi Roman Demtšenko, kes on Paavli Kultuurivabriku asutaja ja tegevjuht, Sveta osanik ja Damn.Loud agentuuri peapromootor.\n \nSellel nädalal, 9. detsembril toimub Paavli Kultuurivabrikus teist korda majasisene klubiseeria üritus Paavli.CLUB, kus astub lavale Hollandi diskor \nMad Miran\n, kelle energiast pakatavad esinemised kõnetavad üle generatsioonide erinevate taustadega publikut.\nKlubimuusikasari Vürts toob 15. detsembril klubisse HALL Saksamaa tantsumuusika suurkuju \nPatrick Masoni\n. Kollektiivi üritused väärivad eraldi tunnustust nende professionaalse ja tipptasemel produktsiooni eest, kus kasutatakse sageli videokunsti ja visuaali viisil, mida Eesti klubimaastikul tihti ei kohta.\nSamal päeval Vürtsiga toimub Paavli Kultuurivabrikus heategevuslik kontsert \n\"Bold Lines Save Lives\"\n, kus astub üles laiendatud koosseisus Elephants From Neptune, GOK2 ja Dreamkrusher. Avastamisrõõmu ja head tunnet jagub ka teistele — kogu ürituse tulu annetatakse Peeteli Noortekodule.\n20. detsembril taaselustatakse Aivar Tõnso legendaarne projekt\n Hüpnosaurus\n klubis Uus Laine, kus teiste seas astuvad üles nii\n Ellen Vene\n kui ka \nAlgorütmid\n.\nKaks päev hiljem, 22. detsembril toimub Alexela Kontserdimajas kontsert \n\"Eesti Gruuv 1970-80ndad\"\n, mis vaatab tagasi eelnimetatud perioodi ajalukku. Pidulik segu jazzi, funki ja soul'i loob kauni eelõhtu jõuludeks.\nSamuti teatas \nSveta Baar\n, et paneb oma uksed kinni peale kuut aastat aktiivset tegevust. Detsember on Sveta viimane kuu ning kuuldavasti on oodata väga huvitavat programmi, mis kuulutatakse lähiajal välja. Tasub kindlasti veel mõned viimased korrad seal rahva ja muusika pärast kokku tulla, enne kui see võimalus täielikult kaob.\n "
        },
        {
          "päis": "Euroopa liidrid lähevad Pekingisse hoiatusega lõpetada tasakaalutus kaubandussuhetes",
          "sisu": "Euroopa Liidu liidrid lähevad neljapäeval Pekingisse Euroopa Liidu-Hiina tippkohtumisele, mis on esimene silmast silma kohtumine alates 2019. aastast. Eesmärk on anda edasi sõnum, et 400 miljardi euro suurune kaubandusdefitsiit ei ole jätkusuutlik.\n \nEuroopa Komisjoni president Ursula von der Leyen, Ülemkogu eesistuja Charles Michel ja kõrge esindaja Josep Borrell kohtuvad Hiina presidendi Xi Jinpingi ja peaministri Li Qiangiga neljapäeval Pekingis. Euroopa liidrite ülesanne on anda edasi hoiatus, et kui riik ei lõpeta madalate hindadega toodete tarnimist, siis võetakse ette kaitsemeetmed tariifide ja kasvõi kaubandussõja näol.\n\"Meil on tööriistad, et kaitsta oma turgu,\" ütles von der Leyen pressikonverentsil. Von der Leyeni sõnul on kaubandusdefitsiit kasvanud kahekordseks viimasel kahel aastal, küündides 400 miljardini, mis on ajaloo kõrgeim näitaja.\nEL kardab, et selle tagajärjel ujutab Hiina Euroopa turu üle subsideeritud elektriautodega, päikesepaneelidega ja meditsiiniseadmetega ning see ohustab Euroopa tootmist ja töökohti, \nkirjutab The Guardian.\nÜhepäevase kohtumise raames ei ole kavas üllitada ühisdeklaratsiooni ning ootused konkreetsete tulemuste saavutamise suhtes on madalad, ütles üks Euroopa Liidu ametnik \nReutersile\n.\nHiina välisministeeriumi pressiesindaja Wang Wenbin aga tõrjus pretensioone öeldes, et kaubandusdefitsiit on liidu enda süü, kuna majandusblokk on takistanud äridel Hiinasse eksportimist.\n\"Kui Euroopa Liit ühel käel kehtestab karme piiranguid kõrgtehnoloogia ekspordile ja teisel käel üritab suurendada eksporti Hiinasse, siis see ei tundu loogiline,\" \nvahendas Politico\n Wangi sõnu.\n "
        },
        {
          "päis": "ETV ja ETV2 tähistavad Soome iseseisvuspäeva filmiprogrammiga",
          "sisu": "6. detsembril tähistatakse Soome iseseisvuspäeva ning sel puhul jõuab lähipäevadel ETV ja ETV2 eetrisse kaks põhjanaabrite filmi.\n \nDokfilm \"Karaokeparadiis\" \n6. detsembril kell 22.40 ETV \nSoome kogenuim karaokejuht Evi tahaks oma klientide valu vähemaks kallistada. Tema sõit läbi Põhja-Soome ilusate maastike põimib ühte karaoke klišee taga leiduvad lood armastusest ja eduelamusest. Toni, maailma ujedaim noormees, leiab lavale astudes alati endas julgust. Kari otsib armastust ja laulab oma autoremonditöökojas. Elina ei saa Parkinsoni tõve tõttu hästi kõndidagi, aga rokki lauldes läheb ta hing lausa lendu. Laura laulab, sest rääkimine on liiga valus. Film kuulub Euroopa Filmiakadeemia aasta parimate dokumentaalfilmide eelvalikusse. \n \nMängufilm \"Suur noos\" \n7. detsembril kell 22.30 ETV2\nHoogne ja paksudes värvides Soome krimikomöödia. Päikeselisel Hispaania rannikul peab kunagine iluduskuninganna, nüüdseks alkoholist paistes Marjaleena (Outi Mäenpää) baari nimega Bella, mille püsikundedeks on käputäis soomlastest eluheidikuid. Seltskonna elupõletamist häirib aga Albaania maffia, ja kui Marjaleena eksabikaasa Mato (Jukka-Pekka Palo) vanglast vabaneb, läheb käima hoogne sündmusteahel. Matol on endisest ajast garaaži maha jäänud kopsakas röövsaak ja nüüd on viimane aeg see temalt varastada. Režissöör J-P Valkeapää, operaator Meelis Veermets. Transnaise Ninja osas Pääru Oja.\n "
        },
        {
          "päis": "Uus Eesti Raadio mobiiliäpp toob ERR-i audiosisu mugavalt kätte",
          "sisu": "Eesti Rahvusringhääling on valmis saanud uue mobiiliäpi Eesti Raadio. Rakendusest on võimalik mugavalt kuulata kõigi rahvusringhäälingu raadiojaamade loodud audiosisu ja seda nii otse- kui järelkuulamises. Kuulata saab nii päevakajalisi intervjuusid kui ka muusikasaateid.\n \nEesti Raadio mobiiliäpp on moodne funktsionaalne rakendus, mis koondab ühte kohta kõik ERR-i raadiojaamad, muusikakanalid, raadiosaated ja -sarjad, kontserdiülekanded, intervjuud, \npodcast\n'id ja ka valiku telesaadetest.\nRakendusest saab otse kuulata 14 audiokanalit, sest kõrvuti viie ERR-i raadiojaamaga on rakenduses leitavad ka Raadio 2 ja Klassikaraadio žanripõhised muusikakanalid. Kuulata saab nii Vikerraadio, Raadio 2, Klassikaraadio, Raadio 4, Raadio Tallinn, R2 Chill, R2 Eesti, R2 Pop, R2 Rap, R2 Rock, R2 Altpop, Klara Klassika, Klara Jazz ja Klara Nostalgia sisu. Rakendusest leiab ka kõikide raadiojaamade saatekava koos järelkuulamisvõimalusega.\nEesti Raadio mobiiliäpi sisu on jagatud teemade järgi, et kasutaja leiaks endale huvipakkuva võimalikult mugavalt üles kanalist sõltumata. Rakenduses on kuulamiseks tuhandete tundide jagu kultuuri- ja ajaloosaateid, päevakajalisi saateid ja eraldiseisvatena kuulatavaid päevakajalisi intervjuusid ning žanrite järgi jagatud muusikasisu, sh leiab oma nii klassikalise muusika, džässi, pop- kui ka alternatiivmuusika kuulaja. Mobiiliäpist leiab ka lastele mõeldud sisu ja kirju valiku Raadioteatris salvestatud järjejutte ja kuuldemänge.\nEesti Raadio äpp pakub lisaks raadiojaamade loodud sisule kuulamiseks ka \npodcast\n'e, hetkel näiteks taskuhäälinguid \"Spordis ainult tüdrukud\", \"Piltlikult öeldes\" ja \"Planeet Hollywood\". Samuti on rakenduses kuulatavad osa ETV ja ETV2 vestlussaated, sh \"Plekktrumm\", \"Esimene stuudio\", \"Kultuuristuudio\" jt.\nUus audioäpp on arendatud kasutajamugavust ja funktsionaalsust silmas pidades. Kõik otsekuulamise kanalid on leitavad rakenduse ülaribalt, et kanalite vahel navigeerimine oleks võimalikult lihtne. \"Jätka kuulamist\" lahendus võimaldab jätkata kuulamist kohast, kus see viimati pooleli jäi. Mugavamaks kasutamiseks saab luua nimekirju oma lemmikutega. Samuti saab ka sisu alla laadida, et kuulata saateid internetist sõltumata. Uus rakendus asendab funktsionaalsuselt kõiki seniseid ERR-i eraldiseisvaid raadiojaamade audioäppe, mille tugi lõpeb.\nEesti Raadio äpp on tasuta alla laaditav nii Google Playst kui ka App Store'ist. Rakenduse leiab otsingusõnaga \"ERR Eesti Raadio\". Eesti Raadio mobiiliäpi on arendanud Eesti Rahvusringhääling, kujunduse on loonud Fraktal.\n "
        },
        {
          "päis": "Mikkelsen liitub taas WRC eliitseltskonnaga",
          "sisu": "Hyundai autorallimeeskond kinnitas 2024. aasta koosseisu. Ott Tänaku ja Thierry Neuville'i järel hakkavad kolmandat autot jagama koguni kolm meest.\n \nKui Dani Sordo ja Esapekka Lappi kihutasid Hyundai masinas ka tänavu, siis taas liitub kõrgeima seltskonnaga norralane Andreas Mikkelsen.\nViimastel hooaegadel on Mikkelsen keskendunud tegemistele WRC2 arvestuses ning tuli Škoda roolis 2021. ja sel aastal klassi maailmameistriks.\n34-aastane rallipiloot on aga palju sõitnud ka kõrgeima klassi masinaga, lõpetades Volkswageni roolis aastatel 2014-2016 MM-sarja üldarvestuses kolmandal kohal.\n\"Sordo ja Mikkelseni kasuks otsustati WRC sarjas nende tohutu kogemuse ja talendi tõttu teatud teekatetel, kusjuures Hyundai Motorsport paneb igal võistlusel välja tugevaima rivistuse,\" põhjendas Hyundai.\n\"See toob välja sõitjate individuaalsed tugevused: Sordo jaoks karedal kruusateel, Mikkelsenil asfaldil ning Lappil lumel ja kiiretel kruusarallidel.\"\nHyundai meeskonnas kihutas Mikkelsen ka 2017. aasta hooaja lõpust 2019. aasta lõpuni. Sel perioodil tuli ka neli pjedestaalikohta, aga mitte ükski mainitud asfaldirallidelt.\nHyundai meeskonna põhisõitjad on järgmisel aastal Ott Tänak ja Thierry Neuville. Toyotas on samas rollis Elfyn Evans ja Takamoto Katsuta ning M-Sport Fordis ilmselt Pierre-Louis Loubet ja äkki keegi veel.\n "
        },
        {
          "päis": "Põhiseaduslikud institutsioonid saavad uue eelarvega soovitust vähem raha",
          "sisu": "Riigikogu tänase istungi päevakorras on kuus valitsuse usaldusküsimusega seotud eelnõud.\n \nUsaldusküsimusega on seotud ka riigieelarve eelnõu teine lugemine. Uku Toom uuris, millises seisus on järgmisel aastal põhiseaduslike institutsioonide rahastamine.\n "
        },
        {
          "päis": "Eksperdid: Ukrainal oleks USA relvaabita raske edasi sõdida",
          "sisu": "USA esindajatekoja spiiker Mike Johnson esitas teisipäeval Valgele Majale sisuliselt ultimaatumi Ukraina sõjalise abi paketi vastuvõtmise kohta.\n \nVabariiklane Johnson hoiatas, et ei toeta edasist sõjalist abi Ukrainale, kui administratsioon ei nõustu tugevdama piirijulgeolekut Mehhikoga. Eesti julgeolekuekspertide arvates tähendaks USA relvaabi lõppemine, et Ukrainal oleks raske sõda edasi pidada. Jätkab Mall Mälberg.\n "
        },
        {
          "päis": "Arhitekt: eestlased on nagu kliimapagulased, kes peavad end arhitektuuri sisse peitma",
          "sisu": "Karmi kliima tõttu on eestlased enamiku aja aastast nagu kliimapagulased, kes peavad ennast tahes-tahtmata arhitektuuri sisse ära peitma, nentis arhitekt Mihkel Tüür kultuurisarjas \"Killud\".\n \nMõeldes sellele, kust saab arhitektuurne ruum alguse, jõudis Tüür külma ja pimeda keldrini. \"Inimene peab suutma külmas ja pimedas kliimas kuidagi ellu jääda ning sellel teekonnal on abivahendiks majad,\" selgitas ta.\n\"Maja hakatakse ehitama äärmise vajaduse korral. Maja on ju äärmiselt kallis asi ning lihtsam on see ehitamata jätta, aga kui kellelgi on kangesti vaja maja ehitama hakata, siis see on ikkagi äärmine vajadus köetud ruumi järele,\" usub Tüür.\nKui juba maja ehitama hakata, võiks arhitekti sõnul sellega kaasas käia ka ruumiline meeleolu. \"Kust maalt on ruum inimese jaoks hubane, kust maalt on inspireeriv või kust maalt annab ruumi, see on väga mitmekülgne küsimus, sest mõned majad, mis on pildiliselt hästi toredad ja ma olen neid ette kujutanud, ei ole pärast neid külastades üldse sellised, mis pildi pealt paistis. Ja vastupidi ka – mõned majad, mis pildi pealt vaadates tunduvad väga igavad, on ruumis liikudes hoopis teistsugused.\"\nTüüri jaoks ei ole maja pildiline vaid hoopis ruumiline objekt. \"Läbi ruumikasutuse tekib ajas ruum. See ei pea ilmtingimata arhitektuurne plaan olema, mis tekitab selle arhitektuuri, vaid pigem see, kuidas inimesed ruumiga suhestuvad ja kuidas keskkond läbi aegruumi, mis majas tekib, kulgeb,\" kirjeldas ta.\nEnim köidavad Tüüri pooleliolevad majad ning ehitusel käimine. \"Lähed sinna, vaatad, kuidas kõik on ligadi-logadi, aga samas on seal nii palju võimalusi selleks, mis sealt võib tulla,\" selgitas ta. \"Mõnes mõttes on see selline tühi vaala kõht. Me oleme keldris, kus on esialgu tühjus ja samas see ruum on ise juba täiesti arhitektuurne, kuigi siin arhitektuuri ju ei ole.\"\nKui arhitektuurist aastaaegade kaudu mõelda, siis üks hetk on nagu kevad, kus tekib mõte, märkis Tüür. \"Selle tärkamine võiks ideaalis olla nagu kevade tärkamine – mitte midagi ei ole ja siis järsku on. Mõtte tekkimine läbi iseenesliku tärkamise ongi selline ideaal mõnes mõttes,\" lausus ta.\nKui kevad on tärkamise aeg, siis suvel saab arhitekti sõnul mõelda igasuguste suuremate teemade peale kui ainult see, kuidas arhitektuur võiks praktiline olla.\n\"Suvine keskkond on alati inspireeriv ja mitmekesine, siis ununebki ära arhitektuurne keskkond. See ei ole absoluutselt oluline, see on inimestel taustaks ja kaob täiesti silmapiirilt, sest läbi selle karmi kliima oleme enamiku aja aastast nagu kliimapagulased, kes peavad ennast tahes-tahtmata arhitektuuri sisse ära peitma. Suvi on selline pääsetee, tahaks arhitektuuri ära unustada ja mõelda, et inimene ongi elurikkuse osa,\" rääkis Tüür.\n\"Suvel tekivad sellised hästi julged mõtted, kuidas ruumid olla võiks ja kuidagi kõik on teistmoodi. See muretus on hoopis teisel tasemel. Kuidagi need aastaajad mõjutavad seda mõttemaailma kuidagi oluliselt. Kuna loodus võtab maailma üle, siis kõik, mis on kivist kokku pandud, puude taga, see ei ole absoluutselt oluline, see ei määratle midagi. See valgusruum, mis suvises olukorras tekib, annab ka igasuguse arhitektuuri andeks. See valgus, ruum ja puud on nii toredad, et ükskõik kui vilets on see maja, see tundub ikkagi selles kontekstis tore,\" märkis ta.\n "
        },
        {
          "päis": "Karis: ma ei anna mingeid lubadusi seaduste tagasilükkamise kohta",
          "sisu": "President Alar Karis ütles kolmapäeval pärast kohtumisi riigikogu fraktsioonijuhtidega, et ta ei saa anda mingeid lubadusi selle kohta, kas mõni seadus jääb välja kuulutamata või mitte, ent ta rõhutas, et soovib näha nende seotust riigieelarvega. Karise sõnul on talle ka mõni koalitsioonierakonna juht öelnud, et olukorda riigikogus aitaks lahendada peaministri tagasiastumine.\n \n\"Tahtmist kokku leppida peab olema kõigil riigikogu erakondadel. Siin ei ole opositsiooni ja koalitsiooni, on üks riigikogu ja selle ühe riigikogu töövõime,\" ütles Karis pöördumises.\nKarise sõnul teevad lõputud ööistungid rahva esinduskogu sisutühjaks.\n\"Me kõik saame aru, et erakorralisi parlamendivalimisi nüüd ei tule. Praegune riigikogu suudab igal juhul moodustada enamusvalitsuse ja vastu võtta riigieelarve,\" lausus president.\nKaris märkis, et riigikogu erakondade esindajatest kinnitas talle enamus, et nad tahavad jätta selja taha riigikogu tööd halvava lausobstruktsiooni ja samuti seaduste vastu võtmise läbi usaldusküsimustega sidumise.\nKui riigikogu kokku leppida ei suuda, siis kestab praegune patiseis Karise sõnul veel 3,5 aastat, kuni järgmiste riigikogu valimisteni.\n\"Mis puudutab valitsuse usaldusega seotud seadusi, siis esiteks hindan ma nende puhul kooskõla põhiseadusega. Teiseks tahan näha, kui palju on need tõesti sisuliselt seotud riigieelarvega. Alles pärast seda saan teha otsuse, kas ühe või teise seaduse sidumine usaldusküsimusega oli põhjendatud või mitte,\" ütles Karis.\nERR-i ajakirjanik Madis Hindre küsis, kas tuleval aastal Karis riigieelarvega mitte seotud olevaid eelnõusid seadusena välja ei kuuluta.\nKaris rõhutas, et seaduse tagasilükkamise üks põhjus on selle mitte vastamine põhiseadusele. Seaduse tagasi lükkamine ei tohi tema sõnul aga pärssida valitsuse põhifunktsioonide teostamist.\n\"Kui valitsus ei saa oma põhitegevust teostada. Ja eelarve on üks nendest, aga mitte ainuke. See tähendab seda, et igale seadusele, mis tuleb riigikogust siia Kadriorgu, tuleb eraldi otsa vaadata. Mingeid lubadusi ette, et üks või teine seadus saab tagasi lükatud, ma anda ei saa,\" lausus Karis.\nRiigikogu patiseisu lahendamiseks kutsus Karis erakondi üles ise kompromissi pakkuma ja mitte ootama kompromissi teistelt.\nKaris ütles veel, et lisaks opositsioonierakondade esindajatele, oli ka koalitsioonierakondade esindajate seas neid, kes arvasid et peaministri tagasiastumine võiks aidata olukorda lahendada.\n\"Oli erakondi, kes leidsid, et need kaks asja tuleb hoida lahus. Üks on see surve, mida eelkõige opositsioon teeb peaministrile, ehk tema tagasiastumiseks ja teine on see, mis toimub parlamendis. Aga oli ka erakonnajuhte, ja mitte ainult opositsioonis, kes arvasid, et peaministri tagasiastumine võiks olla üheks lahenduseks, et siit edasi minna,\" rääkis Karis.\nHindre küsis peaminister Kaja Kallase öeldu kohta, et see, kas eelnõu on seotud riigieelarvega või mitte, ei saa olla põhiseaduse järgi aluseks, kas valitsuse usaldusega seotud eelnõu kuulutatakse seadusena välja või ei kuulutata.\n\"Kindlasti saab,\" vastas sellele Karis. \"See on avalik presidendi seisukoht,\" rõhutas ta.\nKaris rõhutas, et ainuke seadus, mida üldse saaks usaldusküsimusega siduda on riigieelarve seadus.\nReinsalu: parlamendis on koopavarjud\nKadriorus võis teisipäeval ja kolmapäeval näha parlamendierakondade esindajaid, kes käisid presidendi juures arutamas poliitilist olukorda riigikogus.\nKaris ütles, et enamik neist tahab obstruktsiooni ja usaldusega seotud seadused seljataha jätta. President tegi erakondadele oma ettepaneku.\n\"Ma tegin erakondadele ühe ettepaneku, kuidas läheneda sellele küsimusele. Mitte niimoodi, et istutakse laua taga ja öeldakse ühele või teisele erakonnale, et kui teie teete seda, siis meie teeme toda. Et see peaks olema vastupidi, kõigepealt eks laua taha meele, mina olen valmis erakonnana või meie oleme erakonna valmis selliseks kompromissiks ja niimoodi käib igaüks oma kompromissid välja ja siis on võimalik sellelt pinnalt võib-olla edasi liikuda,\" sõnas Karis.\nTänastes sõnumites teineteisemõistmist ei paistnud.\n\"Ma pean ütlema, et meie oleme korduvalt erinevaid ettepanekuid teinud. Neid ettepanekuid on erinevatest valdkondadest ja probleem on ju selles, et tänane valitsuskoalitsioon välistab ühelgi neist teemadest isegi arutelu avamise. Noh, sellises olukorras, milliseid kompromisse me siin otsime,\" ütles EKRE esimees Martin Helme.\nEesti 200 fraktsiooni esimees Toomas Uibo ütles, et koalitsioon on kogu aeg kompromissidele avatud olnud. \"Aga kui teiselt poolt tulevad sellised ultimatiivsed nõudmised, siis me ei näe, et see oleks kompromissiettepanek,\" ütles Uibo.\nRiigikogus seisab ees järjekordne ööistung, kus päevakorras on valitsuse usaldusega seotud eelnõud ning nende menetlemiseks käib obstruktsioon. Saalis ei jaksa sel ajal olla aga ei koalitsiooni ega ka opositsioonipoliitikud.\n\"Keegi ei kuula tegelikult, mida keegi räägib ja isegi ei üritata midagi öelda, kui räägitakse, räägitakse tundide viisi ja mitte midagi ei öelda. Tegelikult institutsioonid ei tööta, sest et seadusi ei saa muuta ega otsuseid vastu võtta. Sellist olukorda ei ole Eesti vabariigis enne olnud,\" ütles Reformierakonna aseesimees Jürgen Ligi.\nÜha rohkem poliitikuid näeb vajadust vahetada valitsusjuhti.\nKui Keskerakonna liider Mihhail Kõlvart vaataks eraldi riigikogu töö probleemi ja peaministri umbusaldamist, siis Isamaa juhi hinnangul on need omavahel seotud.\n\"Ei ole küsimusi ühes eelnõus või üksikprobleemis eraldi võetuna. Meil on praegu Eestis paraku, tuleb tunnistada tusameele talv ja see tusameel on tekkinud ühiskonnas nagu üks eraldi pilv ja see stressipilv, see on probleem ühiskonna jaoks, sest ta madaldab meie efektiivsust, panustada meie julgeoleku kindlustamisse, majanduse uuesti tõusule pööramisse ja sellega tuleb tegeleda riigi tasemel. See, mis siin parlamendisaalis toimub, need on koopavarjud, need on koopavarjud tegelikule ühiskonna stressiolukorrale ja usalduskriisile,\" ütles Isamaa esimees Urmas Reinsalu.\n "
        },
        {
          "päis": "Time valis aasta inimeseks laulja Taylor Swifti",
          "sisu": "USA mainekas ajakiri Time valis aasta inimeseks USA laulja Taylor Swifti. Konkurentsis jäid Swiftile alla sellised nominendid nagu Briti kuningas Charles III, Venemaa president Vladimir Putin, endisele USA presidendile Donald Trumpile süüdistused esitanud prokurörid ja nukk Barbie.\n \n\"Killustunud maailmas, kus paljud institutsioonid on läbi kukkumas, leidis Taylor Swift võimaluse ületada piirid ja olla valgusallikas,\" kirjutas Time'i peatoimetaja Sam Jacobs.\n\"Mitte keegi maakeral ei suuda liigutada inimesi sama hästi,\" lisas Jacobs.\nSee on suurepärane aastalõpukingitus Swiftile, kelle muusikakarjäär saavutas uue tipu sel aastal.\nSwifti \"The Eras\" turnee on osutunud tõeliseks hitiks ning selle piletimüük avaldas lausa mõju USA majandusele. Kolm ja pool tundi kestvad kontserdid toimusid seni 23 linnas Põhja-Ameerikas, Argentinas ja Brasiilias. Järgmisel aastal jõuab Swifti turnee Jaapanisse ja Austraaliasse.\nKui Hollywoodi näitlejad läksid selle aasta suvel streigile, takistas see uute filmide reklaamimist, mistõttu lükkus edasi mitme filmi linastumine. Ometi suutis Taylor Swift leppida streikivate näitlejatega kokku oma kontserdifilmi linastumise kinoketis AMC.\nEesti ekraanidele novembris jõudnud kontsertfilm \"The Eras Tour\" on maailmas piletimüügiga kogunud juba üle 200 miljoni dollari.\nSwifti populaarsus põhjustas lauljaga seotud meenete müügi plahvatuslikku kasvu, aga sundis ka mitu USA mainekat väljaannet palkama eraldi reporterid, kelle ainus töö on kõige lauljaga seonduva kajastumine.\nAjakirja Forbes andmetel sai Swift sel aastal miljardäriks.\nTime'i otsus tähendab, et Swift jõudis selliste mõjukate inimeste nimekirja nagu näiteks Volodõmõr Zelenski, Elon Musk, Joe Biden, Donald Trump ja Barack Obama, kes kõik on kunagi saanud Time'i aasta inimese tiitli.\nSamas on Time oma aasta inimese valimise pea saja-aastase traditsiooni jooksul nimetanud aasta inimeseks Venemaa valitsejaid Vladimir Putinit, Nikita Hruštšovi ja Jossif Stalinit, aga ka Saksa diktaatorit Adolf Hitlerit.\nSiiski on kõige sagedamini aasta inimese tiitli pälvinud USA presidendid.\n "
        },
        {
          "päis": "Raadiouudised (06.12.2023 15:00:00)",
          "sisu": ""
        },
        {
          "päis": "Sotsiaalministeerium tahab viia terviseteenuste fookuse ravilt ennetusele",
          "sisu": "Sotsiaalministeerium tahab muuta tervishoiuteenuste korraldamise seadust, et senises seaduses keskmes oleva ravi asemel seada fookusesse ennetus ja psühholoogiline sekkumine.\n \nPraegune tervishoiuteenuse korraldamise seadus, mis kehtib 2001. aastast, keskendub peamiselt raviteenustele, tähelepanuta jäävad aga ennetustöö ja psühholoogiline sekkumine. Sotsiaalministeeriumis valminud uue tervishoiuteenuste korraldamise seaduse väljatöötamiskavatsusega tahetakse seda olukorda muuta.\nEesmärgiks on luua tervishoiusüsteem, mis senisest rohkem edendaks tervislikke eluviise ja toetaks inimeste toimetulekut. Ühtlasi võimaldaks muudatus kasutada madala lävega psühholoogilisi sekkumisi, mis ei nõua kliinilist pädevust. \n\"Soovime nii tervishoiuteenuste korraldamise seaduse kui ka rahvatervishoiu seaduse uuendamisega luua põhimõttelise muutuse – ennetame tervisemuresid ja sekkume varem,\" põhjendas seaduse uuendamist terviseminister Riina Sikkut.  \nPraegu kehtiv seadus jätab paljud tervishoiuspetsialistid õiguslikult halli alasse. Nii on see füsioterapeutide, logopeedide ja kliiniliste psühholoogidega. Uuendustega tahab ministeerium luua õigusliku selguse ja tunnustada laiemat ringi inimesi, kes töötavad teiste parema tervise nimel.\nVäljatöötamiskavatsuses on öeldud, et praeguse seaduse jäikuse tõttu on mitmeid tervishoiuteenustega samaväärseid teenuseid hakatud rahastama sotsiaalteenustena. Ettepaneku kohaselt peaks aga seadust täiendama nii, et sellest saaks kõikide personaalsete terviseteenuste pakkumist reguleeriv üldseadus, mille alusel nende osutamist ja rahastamist korraldada.\nSee tähendab, et seaduses jõuaksid praeguste teenuste kõrvale ka lisateenused, sealhulgas edendus- ja ennetusteenused ning paika pandaks ka nende rahastamisalused. Selle tulemusel tekib võimalus töötada välja ja pakkuda tervishoius näiteks patsiendihariduslikke teenuseid, nõustada neid terviseriskide osas, aga ka apteekides nõustamist pakkuda.\nLisaks aitab see kujundada vaimse tervise teenuste süsteemi, nii et see järgiks astmelise abi põhimõtteid. Samuti tekiks võimalus siduda tervishoiu- ja sotsiaalteenusteks eristuvad tervisega seotud teenused ühtseks teenustekomplektiks.\nVäljatöötamiskavatsusele oodatab ministeerium asjassepuutuvatelt ametkondadelt ja organisatsioonidelt tagasisidet järgmise aasta jaanuari lõpuni.\nSeduseelnõu peaks valmima tuleva aasta esimeses pooles, riigikokku jõudma aasta teises pooles ning esimesed seadusemuudatused jõustuksid sellisel juhul 2025. aastal.\n "
        },
        {
          "päis": "Pescara sai hooaja suurima võidu, Tunjov sekkus pingilt",
          "sisu": "Eesti jalgpallikoondise poolkaitsja Georgi Tunjovi koduklubi Pescara sai Serie C-s hooaja suurima võidu, alistades võõral väljakul 5:0 Pontedera.\n \nKõik tehti selgeks juba avapoolajal, sest Luigi Cuppone avas veerandtunnise mängu järel skoori, Davide Merola lõi 38. minutil teise ja Lorenzo Milani 44. minutil kolmandagi värava, vahendab Soccernet.ee.\nKui Merola sai 55. minutil kirja enda teise ja Pescara neljanda tabamuse, lubas Zdenek Zeman 58. minutil väljakule ka Tunjovi. Kümmekond minutit hiljem vormistas Christian Tommasini lõppseisu.\nOktoobri algusest saadik kaheksast liigamängust vaid ühe võitnud ja 24 võimalikust punktist ainult viis tabelisse kirjutanud Pescara oli laupäeval alistanud Virtus Entella ning võidutses nüüd teist korda järjest. Kaheksa päeva sees tuleb neil pidada kolm mängu, sest laupäeval ootab ees kodukohtumine Olbiaga.\nLiigatabelis on Pescara viies, rebides äsjasel vastasel Pontederal nelja punktiga eest.\nLoe edasi \nSoccernet.ee\n portaalist.\n "
        },
        {
          "päis": "Belgia kindral: laskemoona nappuse tõttu peaksime vaenlasega kivisõda pidama",
          "sisu": "Belgia relvajõududel on laskemoona nii vähe, et sõdurid peaksid üsna pea pärast konflikti algust hakkama vaenlasi kividega loopima, ütles riigi endine kõrgeim kindral Marc Thys.\n \nHiljuti Belgia armeest kindralleitnandi auastmes erru läinud Thys ütles teisipäeval avalik-õiguslikus \nringhäälingus VRT\n, et laskemoonavarude tagamine kuni kaks kuud kestvate rünnakute tõrjumiseks nõuab viite kuni seitset miljardit eurot, mis on palju rohkem kui valitsus praegu suudab võimaldada, \nvahendas väljaanne Politico.\n\"Mul oli laskemoona ostmiseks aastas 15 miljonit eurot, nüüd on seda suurendatud 150 miljoni euroni,\" ütles Thys. \"Kui siin sõda puhkeks, peaksime laskemoonapuuduse tõttu juba mõne tunni pärast vaenlast kividega loopima,\" lisas erukindral.\nAlates sellest, kui Venemaa 2022. aastal alustas täiemahulist sissetungi Ukrainasse, on lääneriikide valitsused saatnud Kiievile laskemoona ja relvastust, et aidata sel tõrjuda Moskva rünnakuid ja tugevdada oma kaitset.\nEuroopa Liidu relvaettevõtted on aga raskustes oma tootmisvõimsuste suurendamisel, et täiendada liikmesriikide laskemoonavarusid ja tagada relvaabi Ukrainale, eriti kui tegemist on 155-millimeetrise kaliibriga mürskudega. See tähendab, et EL ei suuda peaaegu kindlasti täita endale seatud eesmärki tarnida Ukrainasse järgmiseks kevadeks \nmiljon mürsku.\nKuigi rünnak Belgia vastu on ebatõenäoline, tõstab riigi laskemoonanappus taas fookusesse Euroopa suutlikkuse jätkata relvatarneid Ukrainale, märkis Politico.\nNovembris, vahetult pärast Thysi erruminekut, sõlmis Belgia valitsus kohaliku relvatootjaga FN Herstal 20-aastase lepingu, sealhulgas laskemoona ostmiseks, kuid tarned võtavad aega.\n "
        },
        {
          "päis": "Itaalia lahkub Hiina Vöö ja Tee algatusest",
          "sisu": "Itaalia valitsus teatas ametlikust taandumisest Hiina Vöö ja Tee algatusest. Tegemist oli ainsa G7 riigiga, mis osales seni Pekingi juhitud projektis.\n \nKui Itaalia liitus 2019. aastal Pekingi juhitud Vöö ja Tee taristuinvesteeringute algatusega, siis avaldasid paljud lääneriigid pettumust otsuse üle. Otsuse liituda algatusega langetas toonase populistliku peaministri Giuseppe Conte valitsus.\nPärast võimuletulekut eelmise aasta sügisel ütles uus konservatiivne Itaalia peaminister Giorgia Meloni, et Hiina algatusega liitumine oli eksimus. Käesoleva aasta septembris ütles Meloni, et ta kaalub skeemist formaalset lahkumist.\nKolmapäeval teatas üks kõrge Itaalia ametnik \nFinancial Timesile\n, et riigi valitsus on informeerinud Hiina võime Itaalia lahkumisest Vöö ja Tee skeemist. Kui otsusest poleks aasta lõpuni formaalselt Pekingile teada antud, oleks Itaalia osalus investeerimisalgatuses pikenenud veel viie aasta võrra.\nHiina Vöö ja Tee algatus keskendub peamiselt taristuprojektidele üle maailma. Kui Hiina võimud on reklaaminud algatust kui võimalust arenguriikidel saada soodsaid laene enda taristu kaasajastamiseks, siis kriitikute sõnul on projekti eesmärk suurendada Hiina mõju globaalse taristu üle. Lisaks on algatust kritiseeritud selle ebatõhususe ning arenguriikide võlakoormuse suurendamise pärast.\n "
        },
        {
          "päis": "Newcastle United sai järjekordse halva teate",
          "sisu": "Inglismaa jalgpalli kõrgliigas ja sel hooajal ka Meistrite liigas mängiv Newcastle United kaotas mitmeks kuuks esiväravavaht Nick Pope'i.\n \n31-aastane inglane \nnihestas\n laupäeval mängus Manchester Unitediga õlga ja peab minema operatsioonile. Peatreener Eddie Howe' sõnul jääb ta kevadeni eemale.\n\"Mõistagi on tal tuju läinud, sest ees ootavad suured mängud ja samuti Euroopa meistrivõistluste finaalturniir,\" kommenteeris Newcastle'i juhendaja.\n\"Mõtleme tema peale, sest see on meie jaoks taas üks imelik vigastus. Pole kahtlustki, et ta vajab operatsiooni ja ta on mõnda aega väljas, arvatavasti umbes neli kuud.\"\nNewcastle United maadleb vigastuskriisis, sest erinevate traumadega on eemal ka ründaja Callum Wilson, ääremängija Harvey Barnes, poolkaitsjad Jacob Murphy ja Joe Willock ning kaitsjad Sven Botman ja Dan Burn.\nPope mängis sel hooajal saatusliku hetkeni kõikides mängudes kõik minutid ja vigastus on tekitanud küsimuse, kas jaanuaris võib Newcastle talle asendust otsida. Meedias on juba spekuleeritud Manchester Unitedist lahkunud David de Gea nimega.\n\"Olen näinud meedias pealkirju nii väravavahtide kui ka teiste mängijate kohta,\" sõnas Howe. \"Ma ei ole kellegi kohti uurinud. Kui peaksime praegu kedagi hankima, siis värbaksime mängijaid igasse liini. Praegu on teistel väravavahtidel võimalus oma positsioone kinnistada.\"\nJärgmisel nädalal seisab Newcastle'il ees ülioluline Meistrite liiga kodumäng AC Milaniga. Vaid võit võimaldaks karmist F-alagrupist kahe hulka jõuda, aga selleks tuleb loota ka Dortmundi Borussia abile mängus Pariisi Saint-Germainiga.\n "
        },
        {
          "päis": "Venemaa laskesuusatajatel on iga padrun arvel",
          "sisu": "Rahvusvaheliselt areenilt eemaldatud Venemaa laskesuusatajatel on raskusi ka kodumaal toimetamisega, sest sanktsioonide tõttu napib neil varustust.\n \nAlates eelmisest hooajast on Venemaa laskesuusatajad võistelnud kodustel karikavõistlustel, aga ka nendeks pole lihtne valmistuda.\n\"Ega me sellest palju ei räägi, aga padruneid on praegu raske leida. Igaüks laseb seda, mis kätte juhtub,\" tunnistas teatesõidu maailmameister Anton Babikov telekanalile Matš TV. \"Enne tulistasime maailma parimaid padruneid, aga nüüd on alles vaid mõned ülejäägid.\"\n1980. aastatel Nõukogude Liidu koondisesse kuulunud laskesuusataja Dmitri Vassiljev kinnitas noorema kolleegi sõnu. \"Babikovi jutt vastab tõele,\" lausus ta veebiküljele Legalbet.ru.\n\"Selles valdkonnas on sanktsioonid andnud kõva löögi. Varem võisteldi imporditud padrunitega, aga need ei ole enam Venemaal kättesaadavad.\"\nVassiljevi sõnul toodab laskesuusatamise padruneid ka üks Venemaa vabrik, aga nende kvaliteet andvat soovida. Parim toodang pärinevat Saksamaalt, kes aga hetkel hoiab eksporditegevuselt tähelepanelikult silma peal.\n\"Nad jälgivad sanktsioone väga hoolikalt. Meile nad neid ei müü ja see on probleem.\"\nVenemaa laskesuusaliidu juhatusse kuuluv endine laskesuusataja Anna Bogali on ka varem probleemi kinnitanud ja tema sõnul kannatab kujunenud olukorras enim järelkasv.\nTänavu jaanuaris teatas Venemaa spordiaseminister Azat Kadõrov, et Venemaa sport sõltub varustuse osas suuresti importkaubast ja kaasnevate kulude tõttu on Venemaal endal keeruline asendust toota.\n "
        },
        {
          "päis": "Raul Rebane: odavuse, otstarbekuse ja ilu võitlus",
          "sisu": "Ühistunne on erakordselt väärtuslik rahvuslik maavara, mida tuleb ise kaevandada ja toota. Ruutmeetrid ja ühistunne ei ole vastandlikud nähtused, igal asjal on oma koht. Lihtsalt kõigi jaoks olulisi pindu ja iluhoonete kohavõimalusi ei tohiks valimatult täis ehitada, leiab Raul Rebane Vikerraadio päevakommentaaris.\n \nMu kommentaari nimi on \"Odavuse, otstarbekuse ja ilu võitlus\". Miks? Usun, et paljudel teist on tulnud tuttavatele või välismaalastele oma kodukoha vaatamisväärsusi tutvustada. Olen seda teinud ka mina.\nSelgub, et Tallinnas viimase 30 aasta jooksul tehtud ehitisi suurt näidata ei ole. Kumu on, kommunismiohvrite memoriaal Maarjamäel jätab vägeva mulje, see on suur asi. Veel on üht-teist, aga suurem osa vaatamisväärsusi on valminud varem, tihti sadu aastaid tagasi. Tallinna superministeeriumi ja Viru keskuse juurde ei ole ju ilma näinud inimesi mõtet viia.\n\"Arhitektuur on ruumi tõlgitud ajastu mõte,\" ütles saksa-ameerika arhitekt Ludwig Mies van der Rohe. Mis siis on meie ajastu mõte? Ilmselt palju elamispinda, odavalt ja igale poole. Sellest etapist pole enamik riike pääsenud.\nOlla üleilmne nähtus, et täis ehitamata pinna nägemine pidi arendajal esile kutsuma suurema kire kui sugutung ja tulemuseks on reeglina teineteisele võimalikult lähedale ehitatud kortermajade hunnik.\nNeid niinimetatud kobarkäkke on meilgi piisavalt. Täis ehitatakse ka rahvuslike iluvaadete piirkondi. Kuidas ikkagi on lauluväljaku piirkonda sattunud majad, mis on selgelt vaatereostus? See termin aitab paremini mõista, mida oleks vaja kaitsta. Linnad ja riigid võitlevad iluvaadete eest Sydney ooperiteatrist Eiffeli tornini välja, loodan, et see mõtteviis jõuab ka meile.\nElame suuresti veel ajas, mil odavus ja otstarbekus võidavad ilu. Winston Churchill ütles, et \"meie kujundame ehitusi, pärast kujundavad ehitused meid.\" Kas keegi julgeb öelda, et Lasnamäe kui mõtteviis ei ole meie mõtlemist ja vaateid kujundanud? On küll.\nIlmselt on palju põhjuseid arenguetapis. Praegu kulub veel palju raha kunagiste kehvkvaliteetide renoveerimiseks. Näiteks rahvusraamatukogu kordategemine on suur projekt, kortermaju tuleb soojustada, aga proovime mõelda suurelt.\n\"Linnahalli asukoht on unikaalne, üks viimaseid uhkeid alasid, mis Tallinnasse jäänud.\"\nPraegu on käimas diskussioon mitme uue suurehituse ümber. Ma ei tea, millega lõpeb linnahalli arutelu, kas see lammutatakse maha või jääb midagi alles. Aga linnahalli asukoht on unikaalne, üks viimaseid uhkeid alasid, mis Tallinnasse jäänud.\nTahaks küll hoiatada, et kui asjaks läheb, siis sellesse kohta tohib ehitada ainult hoone, mis väärib iseseisvat riiki ja oleks uhkuse allikas. Kui raha ei ole, siis ei ehita ja oodatakse aega, millal oleme valmis. Aga mingit poolpidust asja sinna lubada ei tohi. Loodan, et avalikkus ja meedia hoiavad sellel objektil pilku teravalt peal.\nEesti ei ole enam vaene ja õnnetu riik. Iseseisvuse uhkus ei saa peamiseks strateegiaks võtta odavust. \"Kehvast kvaliteedist jäänud kibedus jääb kauaks pärast seda, kui rõõm madalast hinnast on unustatud,\" ütles juba Benjamin Franklin rohkem kui 200 aastat tagasi. Selles mõttes pole midagi muutunud.\nVõib-olla aitaks meie mõtteviisi kohendada, kui võtaksime tarvitusse kommunikatsioonist tuntud termini ankur. Ankur on pilt, heli, tegevus, ehitus mis tekitab ühistunde. Ühistunne on erakordselt väärtuslik rahvuslik maavara, mida tuleb ise kaevandada ja toota. Ruutmeetrid ja ühistunne ei ole vastandlikud nähtused, igal asjal on oma koht. Lihtsalt kõigi jaoks olulisi pindu ja iluhoonete kohavõimalusi ei tohiks valimatult täis ehitada.\nTeen mõned mittestandardsed ettepanekud.\nVõiks luua arhitektuuriauhinna \"Inetuse imetegu\". Mark Twaini ütluse tõlkis sellisel toredal kujul eesti keelde Hardi Tiidus. See paneks ehk mõtlema, et äkki oleks hea, kui seda auhinda ei saaks. Usun, et me kõik oskaksime juba praegu kandidaate nimetada. Proovige ka, mul mõned variandid on.\nEesti vajaks dünamiiditehast. Nõukogude ajal ehitati tuhandeid väga koledaid tootmishooneid ja seda eriti maapiirkondadesse. Need püsivad siiani, lagunevad, reostavad loodust ja vaateid. Loodan, et kunagi jõuab kätte aeg, kui tekib võimalus need õhku lasta ja ära koristada. Dünamiiti oleks vaja ka juba iseseisvuse ajal valesse kohta, inetuid ja halva kvaliteediga tehtud ehitiste õhkulaskmiseks. See kõlab radikaalselt, aga on üks võimalus.\nJa veel. Presidendile tuleks ehitada residents ja selline, mis tekitab uhkust. On täiesti ebanormaalne, et iseseisva riigi president elab Konstantin Pätsu adjutandi ruumides või oma kodus. Veel ebanormaalsem on see, et me vaat et oleme selle üle uhked. Meie põhjanaabrid soomlased on nendest kompleksidest vabad ja nende telekanalites võib näha väga tunnustavaid saateid Soome presidendi residentsidest ja seal olevatest kultuuriväärtustest.\nTegin selle kommentaari seepärast, et me planeeriks meie avalikku ruumi ehitisi, mida julgeks ka saja aasta pärast vaadata ja näidata.\nKõiki Vikerraadio päevakommentaare on võimalik kuulata \nVikerraadio päevakommentaaride lehelt\n.\nERR.ee võtab arvamusartikleid ja lugejakirju vastu aadressil \n[email protected]\n. Õigus otsustada artikli või lugejakirja avaldamise üle on toimetusel.\n "
        },
        {
          "päis": "Veebruarist saavad tasuta HPV vastu vaktsineerida ka poisid",
          "sisu": "Alates järgmise aasta veebruarist saavad end HPV vastu tasuta vaktsineerida 12-18-aastased poisid, kes seda soovivad. Seni olid Bulgaaria ja Eesti ainsad Euroopa riigid, kes võimaldasid HPV vastu vaktsineerimist vaid tüdrukutele.\n \nHPV on inimese papilloomviirus, millel on mitu alaliiki, mis võivad tekitada pahaloomulisi kasvajaid. Neist kõige sagedasem on emakakaelavähk, rääkis \"Terevisioonile\" Tartu Ülikooli Kliinikumi meestekliiniku juht Kristjan Pomm.\nSotsiaalministeeriumi juures tegutseva immunoprofülaktika ekspertkomisjoni hinnangul aitaks HPV-vastase vaktsineerimise võimaldamine poistele vähendada riski päraku-, peenise- ja pea- ning kaelapiirkonna vähi tekkeks.\nPommi sõnul on haigestumus Euroopas tõusmas, aga vaktsineerimine vähendab haigestumise riski 40 protsenti. \"Kui suudame saavutada selle, et 80 protsenti tüdrukutest ja poistest on vaktsineeritud, siis võivad ka kõige agressiivsemad viirusetekitajad ära kaduda,\" rääkis Pomm.\nTabasalu perearstikeskuse perearst Piret Rospu tõdes, et praegu on Eestis vaktsiiniga hõlmatus tüdrukute seas umbes 60 protsendi juures ning poole elanikkonna välja jätmine pole mõistlik.\nArsti sõnul on vaktsineerimise võimaldamine väga oodatud muudatus, kuna mõned poisid on väljendanud nördimust tasuta võimaluse puudumise pärast. Oluline muudatus, mis veebruarist jõustub, on ka see, et kui varem vaktsineeriti tasuta 12-14-aastaseid noori, siis nüüd on seda võimalik pikendada kuni 18. aastani. Lisaks piisab nüüd vaid ühest doosist.\n\"Kes on veel 18-aastane ja vaktsineerimata, võib nüüd saada ühe doosi riigi kulul. Edasi läheb see juba tasuliseks,\" ütles Rospu.\nPerearst tõdes, et järgmise samm on teadlikkuse tõstmine lapsevanemate seas. \"Tuleb meeles pidada, et see ei ole uus vaktsiin. Austraalias on see olnud riiklikus programmis juba 2007. aastast.\"\nKristjan Pomm lisas, et kui muidu on vaktsiinide puhul üldiseks hirmuks kõrvaltoimed, siis selle vaktsiini kõrvaltoimeprofiil on väga madal. \"Tegemist on ohutu ja tõhusa vaktsiiniga, mis annab pikaajalise kaitse, lausa paarkümmend aastat,\"  rääkis Pomm.\n2021. aastal oli kõrge vähiriskiga HPV levimus Eesti 30–65-aastaste naiste seas 8,8 protsenti, teisisõnu peaaegu iga kümnes naine selles eagrupis oli nakatunud potentsiaalselt vähkitekitava viirusega. HPV-st põhjustatud haiguste hinnanguline ravikulu on 6,8 miljonit eurot aastas, millest 81 protsenti moodustab vähktõve ravikulu. Ühedoosilisele vaktsineerimisskeemile üleminekut toetab Maailma Terviseorganisatsioon.\n "
        },
        {
          "päis": "Kallas maksutõusudest: ma tõenäoliselt teengi poliitilist enesetappu",
          "sisu": "Peaminister ja Reformierakonna esimees Kaja Kallas ütles kolmapäeval riigikogu infotunnis maksutõuse kommenteerides, et tegemist on ebapopulaarsete, kuid hädavajalike otsustega tulevaste põlvede jaoks. Samas käibemaksu tõusu ta märkimisväärseks ei pea.\n \n\"Ma tegelikult tõenäoliselt teengi siin poliitilist enesetappu, sellepärast et ma teen seda, mis on õige Eesti riigi ja tulevaste põlvede jaoks,\" ütles Kallas vastuseks keskerakondlase Vadim Belobrovtsevi küsimusele, kas Kallas ja Reformierakond ei tahaks anda valitsemisvastutust üle teistele poliitilistele jõududele.\n\"Kas te tõesti arvate, et ma tahan hästi tõsta neid makse, et ma olen mingi enesepiitsutaja? Ma lihtsalt küsin, millised on alternatiivid? Olukorras, kus teie kõik räägite, et toetusi tuleb tõsta, palku tuleb tõsta, kõike tuleb tõsta. See tuleb maksumaksja taskust. Ja laenu ei tohi juurde võtta, sest püsikulusid ei saa sealt katta. Kuskilt seina seest raha ei tule, see ei tule välismaa onude käest, see tuleb maksumaksja taskust. See valem ei tule lihtsalt kõik koos kokku.\"\nKallas ütles ka, et uuest aastast 20 protsendilt 22 protsendile kasvav käibemaks on eestlaste panus kaitsekulude tõstmisel ja et see tõus ei ole märkimisväärne.\n\"Ma tulen just Euroopast, kus need arutelud on. Julgeolekuolukord on erakordselt keeruline, see ei ole kogu meie iseseisvusaja jooksul olnud nii keeruline. Me peame seetõttu tegema otsuseid, mis suurendavad meie julgeolekut. Me peame neid tegema tulevikku vaadates. Jah, see ei ole midagi käegakatsutavat täna, aga kui me neid kulutusi ei tee julgeolekusse, siis uskuge mind, me saame seda kõik omal nahal tundma. Nii et kaheprotsendiline käibemaksu tõus ei ole tegelikult märkimisväärne.\"\nKallase sõnul on opositsioonis praegu olla suurepärane, sest valitsus peab tegema ebapopulaarseid otsuseid, mida opositsioon saab lihtsalt kritiseerida ega paku alternatiive, kust kokku hoida.\n\"Kui me võtame laene, siis laenuintressid on läinud nii kõrgeks, et 2027. aastal puhtalt nende laenude põhjal, mis meil praegu olemas on, me maksame intressi, mis on suurem kui kogu kultuuriministeeriumi eelarve. Ehk siis kogu raha, mis me paneme teatritesse, sporti, mis me paneme kultuuri, on väiksem, kui see raha, mida me maksame pankadele intressi näol. Ma küsin teilt, mis on alternatiiv ja ma olen tõesti väga valmis seda alternatiivi kuulama, mis oleks ka vähem valulisem mulle isiklikult.\"\nKallas võttis teemaks ka toetuse, mida ta sai hiljuti Reformierakonna esimehe valimistel.\n\"Te ütlete, et minu toetus erakonna liikmete hulgas on tagasihoidlik. Minu meelest minu toetus, 64 protsenti vist, on kõrgem, kui näiteks Isamaa esimehe toetus oma erakonnas, kui niimoodi võtta. Aga see ei ole ju oluline.\"\n "
        },
        {
          "päis": "Venezuela ja Guyana pinged naftarikka piirkonna pärast süvenevad",
          "sisu": "Pinged Venezuela ja Guyana vahel suurenesid teisipäeval, kui president Nicolás Maduro pakkus välja eelnõu vaidlusalusesse naftarikkasse piirkonda Venezuela osariigi rajamiseks ja käskis riiklikul naftafirmal anda välja litsentse nafta puurimiseks maa-alal, mis on näiteks Eestist kolm ja pool korda suurem.\n \nMaduro tegi valitsusistungil ettepaneku saata rahvusassambleesse eelnõu niinimetatud Guyana Essequibo osariigi loomiseks piirkonnas, mis on kuulunud üle saja aasta Guyanale.\nPresident andis ka korralduse hakata kohe välja andma nafta-, gaasi- ja kaevanduslube.\nGuyana president Irfaan Ali nimetas Maduro avaldusi otseseks ähvarduseks tema riigile ja lükkas Venezuela kavandatavad meetmed tagasi.\nVenenzuelas viidi pühapäeval läbi referendum Essequibo piirkonna tuleviku üle.\nVenezuela valijailt küsiti, kas nad toetavad uue osariigi loomist Essequibos, selle praegustele ja tulevastele elanikele Venezuela kodakondsuse andmist ja ÜRO kohtu jurisdiktsiooni eitamist territoriaalvaidluse otsustamiseks.  \nKüsimustele vastas jaatavalt 95 protsenti hääletusel osalenuist. Ametlikel andmetel käis valimas üle kümne miljoni valija, samas kui opositsiooni väitel on need arvud selgelt liialdatud.\nMaduro esitas Guyanalt saadud kontsessioonide alusel töötavatele naftafirmadele ultimaatumi, käskides neil operatsioonid kolme kuu jooksul lõpetada.\nPresident andis ka teada, et vaidlusaluse ala piiril asuvast Tumeremost saab keskus, kus hakatakse kaitsma Venezuela huve piirkonnas, ametivõimud viivad seal läbi rahvaloenduse ja hakkavad ID-kaarte välja andma.\nGuyana teatas teisipäeval, et pöördub abipalvega ÜRO Julgeolekunõukogu poole, kui Venezuela asub referendumi tulemuste alusel tegutsema.\nGuyana peab rahvahääletust sammuks annekteerimise suunas. Riik pöördus ÜRO Rahvusvahelisse Kohtusse (ICJ), mis kohustas eelmise nädala reedel Venezuelat jätma astumata samme, mis muudaksid Guyana kontrolli Essequibo üle, kuid ei keelanud otsesõnu referendumi läbiviimist.\nReaktsioonina Venezuela võimude avaldustele teatas Brasiilia armee kolmapäeval, et see suurendab kohalolekut piiril Guyana ja Venezuelaga.\n\"Armee on piirialasid riigi territooriumi rikkumatuse tagamiseks pidevalt jälginud. Selle valguses saadeti täiendavad jõud Pacaraima ja Boa Vista linnadesse,\" seisis armee avalduses.\n "
        },
        {
          "päis": "Eksperdid näevad USA relvaabi peatumises Ukraina jaoks suurt ohtu",
          "sisu": "Eesti julgeolekueksperdid usuvad, et Ameerika Ühendriikide relvaabi võimalik lõppemine Ukrainale tähendaks pikemas perspektiivis, et Ukraina pealetungivõime kaob ja sõda oleks raske edasi pidada.\n \nValge Maja hoiatas Kongressi, et kui Ukraina abistamise uut rahastust enne aasta lõppu heaks ei kiideta, saavad ressursid Ukrainale täiendava relvastuse ja varustuse saatmiseks aasta lõpuks otsa. Eesti  julgeolekuanalüütikute ja -ekspertide hinnangul on kujunenud olukord murettekitav.  \nJulgeolekuekspert Rainer Saks ütles, et kui USA relva- ja muu abi peaks lõppema aastavahetusega tähendab see, et kaob Ukraina võime pealetungi korraldada.\n\"Mingid varud on Ukrainale praegu tarnitud ja ma ei tea, kas selline USA praegune poliitilise protsessi läbikukkumine oleks lõplik, aga põhimõtteliselt Ukraina võime pealetungi korraldada sisuliselt kaob. USA ei ole küll ainuke tarnija Ukrainale, kuid kindlasti annab see Venemaale motivatsiooni sõjaga väga tõsiselt jätkata,\" tõdes Saks.\nRiigikogu riigikaitsekomisjoni esimees Kalev Stoicescu peab USA relvaabi võimaliku lõppemist Ukrainale väga kriitiliseks.\n\"Ilma selleta ta ei ole suuteline edasi võitlema pikemat aega, see on selge. Ja tagajärjeks on see, et Ukraina võib selle sõja kaotada. Seda on öelnud ka Ukraina president Volodõmõr Zelenski. Ma loodan, et see sõnum on jõudnud USA senaatoriteni. See on väga-väga kriitilise tähtsusega praegu,\" rääkis Stoicescu.\nJulgeolekuekspert Martin Hurt arvab, et tõenäoliselt Kongressis kokkulepe ikkagi saavutatakse. Küsimus on pigem selles, millal.\n\"Kui kokkulepet kohe nüüd enne jõule ei saavutata, siis mõjuks see muidugi Ukrainale negatiivselt. Üks asi on muidugi see konkreetne ressursi pool, teine on poliitiline signaal, mida USA saadaks, et USA toetus ei ole tingimata igas olukorras võimalik ja realistlik. Nii et loodame, et veel enne jõule see kokkulepe sünnib,\" ütles Hurt.\nKüsimusele, kui see nii ei lähe, siis kas Euroopa Liit peaks kaaluma oma abi suurendamist ja kas selle kohta on mingeid märke, vastas Hurt: \"Ma arvan, et Euroopa Liidus ei ole seis ka sugugi mitte roosiline, arvestades Ungari vastuseisu. Pigem on nagu paljudes teistes küsimustes oluline see, et Euroopa riigid üksikult suurendaksid oma abi Ukrainale. Võib rääkida, et seda tuleks teha läbi NATO või läbi Euroopa Liidu, aga lõppkokkuvõttes on see ikkagi iga konkreetse riigi enda asi.\"\nKa Rahvusvahelise kaitseuuringute keskuse juhi Indrek Kanniku meelest on olukord murettekitav.\n\"Pikemas perspektiivis ilma USA abita on Ukrainale raske seda sõda pidada. Traditsiooniliselt küll on igasugused eelarve vaidlused lõpuks viimasel hetkel siiski lahenduse leidud. Aga mis mulle teeb seekord muret, et nüüd on need \neelarvevaidlused seotud üsna ideoloogiliste küsimustega\n, nagu on lõunapiiri kaitse. Ja kui asi läheb ideoloogia peale, siis on kokkulepete saavutamine raskem kui eelarvelistes küsimustes,\" rõhutas Kannik.\nValge Maja eelarvejuht \nShalanda Young hoiatas esmaspäeval Kongressi,\n et kui see lähiajal Ukraina abistamise uut rahastust heaks ei kiida, siis saavad ressursid Kiievile täiendava relvastuse ja varustuse saatmiseks aasta lõpuks otsa.\n "
        },
        {
          "päis": "Helme: presidendi sõnum valitsuse teguviisi suhtes oli mulle positiivne",
          "sisu": "President Alar Karisega kolmapäeval Kadriorus kohtunud EKRE esimehe Martin Helme sõnul sai ta Kariselt julgustava sõnumi, et edaspidi pole eelnõude valitsuse usaldusega sidumine presidendile vastuvõetav ning koalitsioonil tuleb hakata opositsiooniga läbi rääkima.\n \nMis sõnumid teie presidendilt saite?\nMul omalt poolt oli see sõnum, et alati ei pea sammu tagasi võtma, vaid võiksime ühiskonnana ka sammu edasi võtta ja uued valimised korraldada. See on täiesti põhiseaduspärane, selleks on mehhanism täiesti olemas. Kui riigieelarvet vastu ei võeta järgmise aasta esimese kahe kuu jooksul, siis tulevadki automaatselt erakorralised valimised. Presidendil on siin võimalik seda mõjutada, et kas ta siis kuulutab eelarve ja eelarvega seotud seadused kõik välja või mitte.\nPresident võttis täna aega, et uurida välja suurimad vastasseisukohad ja kõige võimalikumad kompromissikohad, et kaardistada see pilt kuidagi ära. Ilmselt näeb ta siin võimalust olla vahendaja rollis parlamendierakondadele. Me käisime kõik need teemad läbi. Meil on omad asjad, mida oleme valimistest alates rõhutanud, mis vajavad uuesti avamist või ümbertegemist. Ma mõistan, et kõiki neid asju, mis oleme lauale pannud, ei ole võimalik lahendada, aga kompromiss oleks see, kui kasvõi mõnedki saaks.\nPresident Alar Karis on öelnud, et kuni seadusemuudatused, mis valitsuse usaldusega seotakse, on seotud järgmise aasta riigieelarvega, siis kuulutab ta need ka välja. Te olete ise ka öelnud, et vähemalt lipsamisi puudutavad eelarvet peaaegu kõik usaldusega seotud eelnõud. Nende puhul sisulist põhiseaduslikku arutlust väljakuulutamise osas ei tule?\nEi ole päris nii. Meil on osa eelnõusid, mille riigieelarveline mõju on mõne tuhande eurone või ka mõnekümne tuhande eurone. Sellise loogika järgi saaks peaaegu kõiki seaduseid, millel on mingi rahaline mõju, siduda eelarvega ja tuleb siis ka usalduse kaudu hääletades välja kuulutada. Sinna vahele on valitsus üritanud sokutada ka terve rea seaduseid, mis pole tegelikult eelarvega seotud.\nVäga selgelt põhiseaduslik probleem on see, et meil on põhiseaduse paragrahv 113, kus loetletakse üles kõik riigieelarve mõjuga seotud teemad, nagu maksud, riigilõivud, tasud, sundkohustused. Meil on ammu teada riigikohtu lahend ja põhimõte, et maksude tõstmisest tuleb pool aastat ette teatada. Meil tõstetakse massiliselt riigilõivusid, teetasusid, keskkonnatasusid ja seda ainult mõni nädal enne kehtima hakkamist. Minu meelest on see ilmselge põhiseaduslik probleem. Niimoodi ei tohi teha. Nendel on päris suur mõju riigieelarvele, me räägime kümnetest miljonitest või rohkematest. Siin on põhiseaduslik probleem ilmselgelt olemas. Laiem küsimus on see, et meil on kaotsi minemas võimude lahusus. Meil on parlamendi asemele astunud valitsus, kes on sisuliselt hakanud tegema seaduseid.\nPresident ütles, et kui edaspidi hakkab tulema usaldushääletusega seotud seaduseid, siis tuleb teha otsus ja need tagasi lükata. Kas see annab nüüd EKRE-le kindlust, et tuleval aastal tuleb ka teiste eelnõude puhul teha nii palju muudatusettepanekuid, et ilma valitsuse usaldusega sidumata neid parlamendist läbi hääletada ei saa?\nSee oli üks teema, millest me rääkisime, et mis saab siis, kui riigieelarve ühele poole saab või ei saa. Meie jaoks on jätkuvad probleemid abielu perveteerimine ja perede kallale minemine ning massiivsed maksutõusud ja ka praegu laual olev tsensuuriseadus ehk vihakõne. Kui neid teemasid ei avata ja nendel teemadel valitsus järeleandmisi ei tee, siis meie oma käitumises mingit muutust ei näe.\nKuidas teie aru saite siis presidendiga kohtumisel, et kui teie jätkate samamoodi ja kui valitsus jätkab samamoodi, sidudes oma poliitilise tahte elluviimiseks eelnõusid usaldusega, siis kas saite kinnitust, et edaspidi president selliseid seadusemuudatusi välja ei kuuluta?\nMa sain üsna kindla signaali, et sel viisil valitsuse poolt usaldusega seotud massiline seaduste vastuvõtmine ei ole presidendile vastuvõetav. See on minu jaoks positiivne sõnum ja esimene kord alates valimistest, kus päriselt tekib valitsuskoalitsioonil reaalne vajadus hakata mõtlema, kus kompromissikohad on.\nMa lugesin teie kirja, mis te läinud nädalal avaldasite – Rail Balticu investeering ära jätta, perekonnaseaduse muutmine tagasi võtta jne. Teised poliitikud ütlevad, et riiki ei saa valitseda ühe riigikogus 17 kohta omava opositsioonierakonna tahtmist mööda.\nEsiteks tuleb öelda, et nendel asjadel, mis on mainitud, ei ole rahva mandaati. Valitsus ei saa meile sirge näoga rääkida, et nemad viivad ellu oma poliitilist programmi, sest see programm pole saanud rahvalt mandaati. See on räiges vastuolus demokraatia põhiolemusega. Me seisame selle eest, et ei valitsetaks valetades ja valimistel pettes. Kui me selle eest seisame, siis me seisame kogu Eesti inimeste õiguste eest. Kui me räägime poliitilisest protsessist, siis nagu ütleb Eesti vanasõna – palju tahad, vähe saad. Need asjad, mis meie meelest on poliitilise vastasseisu tuumküsimused, siis nende asjadega ei ole koalitsioonierakonnad nõus arutelu alustama.\nMartin Helme\n Autor/allikas: \nPriit Mürk/ERR\nVõtame paketi ette. 1. jaanuarist saavad mees ja mees või naine ja naine abielu sõlmida. Keegi seda seadust tagasi ei pööra. Riigikohus ei lubaks ka seda.\nAga ma ei ole nõus sellega...\nKa juba vastuvõetud maksumuudatusi on üsna keeruline tagasi pöörata. Mis on see teie miinimumprogramm – vaenukõne seaduse ärajätmine näiteks? Millega saabuks riigikokku rahu?\nMa ei hakka siin praegu noppima, see on ju läbirääkimiste küsimus. Ma kordan üle selle, et ei ole ju niimoodi, et koalitsioon otsustab, et abielu perveteerimine ei ole teema ja seda me ei aruta. Aga ilma arutamata edasi minna ei saa. Kui ei aruta, siis ei liigu edasi. Meie jaoks on see teema, seda ei otsusta meedia. See on koht, kus kompromissi otsimine algab.\nKus on piir, kuhu olete ise valmis sammu vastu astuma?\nMa ei hakka meie manööverruumi siinkohal avaldama, see on ikka poliitikute omavaheliste arutelude koht. Meil on ka paindlikkust, aga me ei näe teisel poolel valmisolekut arutelu alustamisekski.\nSaan aru, et saite presidendi juurest kindlust, et kui järgmisel aastal senises tempos edasi töötada, siis teie püüdlusi võib saata edu?\nKüsimus on, mida me peame eduks. Hullumeelse majanduspoliitika takistamine on mõnes mõttes meie vaates edu. Hullumeelsete maksutõusude takistamine samuti ja ka tsensuuri ärahoidmine. Küsimus on, kes mida eduna defineerib. Kõige parem oleks, kui saavutaks Eestis erakorralised valimised, see on põhiseaduses ettenähtud protseduur. Ja kui riigikogu tänane juhatus ei oleks rikkunud riigikogu kodukorda süstemaatiliselt asjade päevakorda panemise ja komisjonis asjade menetlemisega, siis oleks me kursil erakorraliste valimiste poole liikumisega. Aga kuna on seaduseid rikutud, siis seda ei pruugi juhtuda.\nLauri Hussar ütles, et oktoobris kogunenud ekspertkogu ettepanekuid riigikogu kodukorra muutmiseks võiks hakata tuleval aastal arutama uus ekspertkomisjon. Jäi õhku küsimus, et kui EKRE ei ole päri, siis kas kodukorda on üldse võimalik muuta?\nPraeguses olukorras kodukorra avamine on poliitiliselt väga halb mõte. Me ei toeta seda kahel põhjusel. Esiteks ei ole meil võimalik sisus kokku leppida ehk mida ja kuidas seal muuta. Teiseks, meil kodukord ei kehti nagunii. Mis me sellest ikka muudame, kui see raamat on tänaseks päevaks auklikuks lastud.\nPresident Alar Karis on kahe päeva jooksul kohtunud kõigi parlamendierakondade esimeestega. Kolmapäeval kell 15 annab president pressikonverentsi, kus teeb arutatust ülevaate ja vastab ajakirjanike küsimustele. ERR.ee teeb pressikonverentsilt otseülekande.\n \n "
        },
        {
          "päis": "Venemaa presidendivalimised toimuvad ilmselt 17. märtsil 2024",
          "sisu": "Venemaa föderatsiooninõukogu otsustab sel nädalal järgmiste presidendivalimiste läbiviimise kuupäeva üle. Ilmselt toimuvad valimised järgmise aasta 17. märtsil.\n \n\"Pakutakse määrata valimispäevaks 17. märts,\" ütles föderatsiooninõukogu põhiseaduskomisjoni juht Andrei Klišas. Föderatsiooninõukogu on Vene parlamendi ülemkoda.\nTa lisas, et kolmapäeval toimub seaduseelnõu menetlusse võtmine ning juba neljapäeval arutab föderatsiooninõukogu valimispäeva küsimust täiskogu istungil, \nvahendas Vene uudisteagentuur Interfax.\nNeljapäevasele istungile kutsutakse ka Venemaa Föderatsiooni Keskvalimiskomisjoni juht Ella Panfilova, kelle formaalsete volituste hulka kuulub otsustamine, kas hääletus kestab üks või kolm päeva.\nVene presidendivalimiste tulemus pole küsimärgi all, sest analüütikud ennustavat võitu ametis olevale presidendile Vladimir Putinile. Venemaal ei toimu valimistel vaba konkurentsi, kandidaatide registreerimise otsused on meelevaldsed ning opositsioon ja sõltumatud vaatlejad süüdistavad tavapäraselt võime valimistulemuste võltsimises.\nPutin pole veel ametlikult järjekordsele ametiajale kandideerimisest teatanud, kuid eeldatakse, et ta avalikustab oma kandideerimise otsuse lähiajal. Vene presidendi pressiesindaja Dmitri Peskov \nütles novembris\n, et ta on kindel Putini võidus, kui too otsustab kandideerida.\n\"Ma ei kahtle, et ta võidab valimised, ning ma ei kahtle, et ta on ka edaspidi meie president,\" ütles Peskov. Samuti lisas Peskov, et järgmine president peaks jätkama Venemaa senist kurssi.\n\"Samasugune või teistsugune, aga ikka samasugune,\" vastas Peskov küsimusele, missugune peaks olema Venemaa järgmine president pärast Putinit.\nVene presidendi ametiaeg kestab kuus aastat ning 2024. aastal valitud president püsiks ametis 2030. aasta maikuuni. Vladimir Putin on pidanud Venemaa presidendi ametit 31. detsembrist 1999 kuni 2008. aastani ning seejärel uuesti alates 2012. aastast. Aastatel 2008 kuni 2012 pidas Putin peaministri ametit, kuid vaatlejate sõnul kuulus tegelik võim riigis jätkuvalt talle. Seega Putin on olnud Venemaad kõige kauem valitsenud isik pärast Stalinit.\nVenemaa presidendivalimised võivad mõjutada ka sõja kulgu Ukrainas.\nUkraina Rahvusliku Julgeoleku ja Kaitse Nõukogu sekretär Oleksi Danilov \nhoiatas novembri lõpus\n, et Kreml võib otsustada üldmobilisatsiooni väljakuulutamise kasuks vahetult pärast valimisi.\n "
        },
        {
          "päis": "Priit Kongo: riigi digiteenuste arendamiseks on vaja tsentraalset juhtimist",
          "sisu": "Vaatamata tehnoloogiavaldkonna kiirele arengule on Eesti digireform ja personaalse riigi arendamine jäänud toppama ja selle peamiseks põhjuseks on asutuste suutmatus omavahel kokku leppida, kuidas edasi minna, kirjutab Priit Kongo.\n \nEestit peetakse digitaalselt maailma kõige arenenumaks riigiks. Võime olla uhked julguse üle, et võtsime aastakümneid tagasi vastu otsuse prioritiseerida e-riigi arendamist. See oli teadlik otsus, mis on taganud edu nii Eesti kodanikele, ettevõtetele kui ka riigile laiemalt.\nOleme edukalt kasutanud oma digiriigi kuvandit, aidates välisriikidelgi oma digiteenuseid üles ehitada. Samal ajal oleme Eestis oma digiarenguga jäänud toppama, kuigi tehnoloogia kiire areng pakub väga palju võimalusi ja kasutajad ootavad paindlikumaid teenuseid.\nKes on peamine eestvedaja?\nSeni on riigisektori digiteenuseid arendatud viisil, et iga valdkond teeb oma teenuseid ise. Aja edenedes on paljud neist muutunud omavahel konkureerivaks, mis teeb kodanikele suhtluse riigiga ebaselgeks ning mille ülalpidamiskulud on kohati tarbetud. Riigi digiteenuste suurimaks mureks on suutmatus omavahel kokku leppida, kuidas teenuseid edasi arendada ning kes on peamine eestvedaja. Igal valdkonnal on oma soovid ja ambitsioonid, kuid niiviisi me kaugele ei jõua.\nVõtame näiteks\n Bürokrati\n, mida on arendatud alates 2021. aastast. Bürokratt on juturobot, mille eesmärk on läbi valdkondade ja asutuste üleste juturobotite võrgustiku muuta riigi ja kodanike vaheline suhtlus lihtsamaks ning ööpäevaringseks.\nMida aeg edasi, seda enam soovivad kodanikud riigiga suhelda siis, kui neil tekib vajadus, mitte sõltuda ametiasutuste lahtiolekuaegadest. Olgem ausad, tehnoloogiaajastu digiriigis on ka küllalt pentsik, et sõltume endiselt nii palju ametnike tööaegadest, kuigi selleks alati tegelikult vajadust ei ole.\nLisaks pole meil tihtilugu õrna aimugi, millise asutuse poole täpsemalt pöörduda. Selle väljaselgitamiseks peab olema nii kannatust kui ka detektiivi oskust. Nutikas Bürokratt on loodud selleks, et inimestel oleks üks kanal, mille vahendusel riigiga suhelda, kes teab, millistest allikatest kodanike küsimustele vastused saada ning aitab kompleksseid toiminguid teostada.\nBürokrati tegelikkus on aga teine. Praegu kasutatakse seda enamasti korduma kippuvatele küsimustele vastamiseks ja lihtsamate teenuste pakkumiseks. Praeguseks on Bürokrati kasutusele võtnud ainult seitse avaliku sektori asutust ja liitumissoovi on avaldanud veel mõned. See on killukene sellest, mis tegelikult olla võiks ja mis väga hästi ilmestab, kui tagasihoidlik on ministeeriumide ja nende allasutuste valmisolek avaliku sektori ühiseks digireformiks.\nRiigiasutused on \"silostunud\", neil ei ole valmisolekut teha teistega koostööd, liidestada piisavalt palju, piisavalt kiiresti ja piisavalt ulatuslikult oma teenuseid juba olemasolevasse Bürokrati keskkonda, mille arendamine läks maksma pea pool miljonit eurot. Riigiasutused ei tee omavahel koostööd ning see on üks peamisi põhjusi, miks meie digiareng on jäänud toppama. Meil on olemas lahendus, aga seda ei kasutata.\nDigireform aitab luua õhema riigi\nRiigi digiteenuste arendamisel on puudu riigi nii-öelda suurest plaanist ja vastutajast, kes teeks ärilises mõttes keskseid otsuseid. Selleks oleks vaja tsentraalset juhtimist, ühte asutust, mis võtab valdkonna eest vastutuse ja mis tagab, et ametiasutused teevad omavahel koostööd.\nMeil on riigi poolt vaja ühte juhtorganit, mis ütleks, milline on Eesti strateegia digikanalites ning millised on sammud, mida peame kokkulepitud aja jooksul tegema. Kes see olema peaks, kas peaminister või mõni valdkondlik minister? Selle üle võib arutleda, kuid kõige loogilisem tundub, et tüüri võtab kapten ehk peaminister. Kui peaminister otsustab, et digireform on prioriteet, siis on kõigile pilt selge.\nArusaadavalt võivad praeguses eelarvekriisis digireformiga kaasnevad investeeringud tekitada küsimärke ning isegi kahtlust, kas digireformi ja personaalse riigi väljaarendamist on tarvis. Meil on olemas ju teenused, mis eraldiseisvana toimivad. Selline vaade oleks ääretult lühinägelik, kuna kodanikud ehk kliendid ootavad lihtsaid lahendusi ühest kanalist, eelistatuna nutitelefonist.\nKuigi ühelt poolt on digireformi ja riik mobiilis arendamine riigiteenuste kasutajamugavuse tõstmine, siis teiselt poolt on see võimalus muuta riik efektiivsemaks ja õhemaks.\n\"Digitaliseerimisega kaob ära vajadus pidada üleval niivõrd suurt kodanikke teenindavat ametkonda.\"\nKui eri valdkondade ametiasutused peavad ülal oma digiteenuseid, mis tihtilugu on ka konkureerivad, siis ühisele lahendusele üleminek aitab kulusid optimeerida. Samuti aitab Bürokrati laadse tehisintellekti kasutamine hoida kokku ametnike tööjõukuludelt, sest on ilmselge, et digitaliseerimisega kaob ära vajadus pidada üleval niivõrd suurt kodanikke teenindavat ametkonda. Tehnoloogia on võimalus, kuidas riiki efektiivsemaks muuta.\nKõnetehnoloogial põhinev suhtlus riigiga\nPersonaalse riigi arendamine on võimalus luua Eestile uus digivaldkonna edulugu, miski, mida varem pole mujal tehtud, mida turundada ja arendada ka teistes riikides. Neis riikides, kus esmataseme digiteenused on juba tööle hakanud, kuid vajaksid sammu edasi.\nVõib julgelt öelda, et tulevik on nutitelefonis ning põhineb kõnetehnoloogial, mis tähendab, et ka riigi- ja kohalike omavalitsuste teenused peavad järjest rohkem kolima mobiiltelefonidesse ning olema ligipääsetavad läbi häälkäskluste.\nSee tähendab, et näiteks Bürokrati rakenduses on võimalik häälkõne abil suhelda virtuaalassistendiga ning taotluste tekstiformaadis esitamise asemel anda suusõnalisi nõusolekuid päringuteks või teenuste teostamiseks. Oluline on tagada andmebaaside integreeritus, mis tähendab, et virtuaalassistent teavitab ise, kui mõni dokument või toiming on aegumas ning aitab toimingu teha koheselt ilma, et inimene peaks ise asutust või veebilehte otsima.\nTehnoloogiad, mis võimaldavad sellise suhtluse riigi ja kodaniku vahel üles ehitada, ei ole enam tulevik, vaid tänapäev. Seega ei ole meil aega oodata, vaid tuleb mugavustsoonist välja astuda ja kiiremini tegutseda. \n "
        },
        {
          "päis": "Fotod: Domino´s Pizza avas Eestis uksed",
          "sisu": "Eestisse laienenud USA pitsakett Domino´s Pizza jagas avamise puhul inimestele tasuta pitsasid.\n \nPitsakett avab sel nädalal oma esimese restorani Tallinnas asuvas Mustamäe keskuses.\nKohal pildistamas käinud ERR-i fotograafi sõnul pitsaketi poolt tasuta pitsade jagamisel tunglemiseks ei läinud ning järjekord liikus sujuvalt.\nDomino's Pizza on Ameerikas 1960. aastal asutatud rahvusvaheline pitsarestoranide kett, millel on praeguseks maailmas umbes 20 000 restorani.\n "
        },
        {
          "päis": "Barcelona esiväravavaht läheb lõikusele",
          "sisu": "Barcelona ja Saksamaa jalgpallikoondise väravavaht Marc-Andre ter Stegen peab heitma operatsioonilauale ja mitmeid nädalaid eemal olema.\n \n\"Pärast põhjalikku nõupidamist klubi meditsiiniteenistuse ja erinevate ekspertidega otsustasime kirurgilise protseduuri kasuks,\" teatas koondisetreeningul alaseljale viga teinud ter Stegen ühismeedias.\n\"Paus häirib mind ilmselgelt, aga see on õige ja turvaline otsus, et olla parimas konditsioonis nii minu klubi Barcelona kui ka rahvuskoondise mängudeks.\"\nBarcelona ega ter Stegen ei ole maininud, millal võiks sakslast tagasi oodata, aga kohaliku meedia teatel venib paus mitmenädalaseks ja esiväravavaht ei pruugi naasta ka veebruaris toimuvateks Meistrite liiga esimesteks sõelmängudeks.\n31-aastane ter Stegen on pidanud sel hooajal Kataloonia klubi eest 17 kohtumist ja saanud kirja kaheksa nullimängu. Mullu teenis ta Hispaania kõrgliiga parimale väravavahile mõeldud Zamora trofee.\n "
        },
        {
          "päis": "Eeva Mägi: mind hämmastas, et ema suutis lapsi enda surmaks ette valmistada",
          "sisu": "Režissöör Eeva Mägi rääkis R2 saates \"Pulss\", kui palju haiget saab teha ühele väikesele lapsele, kes pidi lisaks oma ema surmale ning väikese õe hooldusküsimustest tulenevatele pereprobleemidele toime tulema ka võikalt käituvate lastekaitsetöötajate ning kohtuametnikuga. Kõigest hoolimata suutis ema oma lapsi iseenda surmaks ette valmistada.\n \nRežissöör Eeva Mägi dokumentaalfilm \"Kellele ma naeratan?\" räägib 12-aastasest Oliverist, kes seisab silmitsi oma ema kaotusega, sest emal on 4. staadiumi vähk, mis pole ravitav. Film räägib sellest, kuidas noor poiss peab toime tulema ema surmaga ning keskendub eelkõige sellele, kas ja kuidas saab üks ema oma lapsi surmaks ette valmistada.\nLisaks seisab Oliver silmitsi oma õe hooldusõiguse probleemiga, mis filmi tegemise ajal samuti aset leiab. \"Ema Mari ei ole kaheksa kuud oma tütart näinud ja ta tahaks enne surma oma lapsega veel kontakti saada,\" ütles Mägi. \"Väga traagiline lugu, milles on aga väga palju ka helgust. Film keskendub just lapse tasandile, kuidas laps seda kõike kõrvalt näeb.\"\nOlime pere kõrval kaks ja pool aastat\n\"See oli vaimselt kõige keerulisem film, mida siiani teinud olen,\" ütles Mägi. \"Olime pere kõrval kaks ja pool aastat. Olime kõrval, kui Mari hakkas surema, kui ta suri, kui olid tema matused, kui pere sai õe tagasi ja kui õde jälle ära viidi. Aga perekond oli ise nii eluterve ja säilitas selle meeletu traagika kõrval huumorimeele ja elujõulise hoiaku, mis aitas ka meid.\"\nMägi tunnistas, et nuttis ka ise filmi tegemise ajal. \"Ma nutsin üks kord selle filmi tegemise juures lahinal,\" meenutas Mägi. \"See oli teine kord, kui ma käisin filmimas ja Mari ei olnud veel oma tütart näinud. Me olime kokku leppinud, et filmist saab audiovisuaalne armastuskiri tema tütrele. Nähes aga seda, millise armastuse ja siirusega Mari kaamerasse rääkis, ta tegi seda nii, justkui räägikski päriselt oma tütrega, siis filmimise hetkel hoidsin end professionaalselt tagasi, aga mäletan, et kui koju jõudsin, hakkasin lahinal nutma. Aga rohkem ma enam ei nutnud, sest lõpuks oledki nii sees ja võtad seda samamoodi nagu perekond.\"\nFilmi tegemise protsess vapustas\n\"Mind kõnetas see lugu eelkõige sellepärast, et tundus lihtsalt nii raske ja traagiline ja uskumatu, kuidas saab kellegi elus juhtuda nii palju raskeid asju korraga,\" meenutas Mägi. \"Samas on kõik mu dokfilmid olnud kuidagi surmaga seotud. Kas peategelane on filmi ajal ära surnud või ongi film rääkinud surmast.\"\nMägi sõnul vapustas teda filmi tegemise protsessi puhul, kui veidralt hakkab kogu süsteem suhtuma sellesse, kui noor ema on suremas. \"Oliveril oli näiteks juhtum, kus lastekaitse käis nende kodus kontrollimas, kuidas Mari emana hakkama saab. Oliver rääkis meile, kuidas ta teises toas kuulis, kuidas emalt küsiti, et miks te tahate oma tütart tagasi, te olete nagunii suremas, kas te üldse jaksate last tõsta. Selle peale jooksis Oliver teisest toast ja ütles, et ärge alandage mu ema. Sellised veidrad asjad, millega laps ei peaks kokku puutuma ja veel vähem peaks lastekaitse selliseid asju ühe ema käest üldse küsima.\"\nNoore ema surmaga ei osata ametkondades toime tulla\n\"Kas siis kui ema või isa saab surmava diagnoosi ja ei jõua enam oma last tõsta, peaks tähendama, et ta peaks oma lapsest eemale hoidma?\" küsis Mägi. \"See oli väga võigas. Oliver räägib ka filmis, et ta emale öeldi kohtus, et tema surm on ainult formaalsuse küsimus. Seal ikka oli väga võikaid asju, mis tulid esile, sest ei osata toime tulla olukorraga, kui on kaks asja korraga. Ema, kes nagunii ära sureb ja kelle viimane soov on oma last näha. Tunduks justkui lihtsam, et anna alla, sa sured nagunii ära, ärme hakkame last siia vahele segama.\"\nMägi sõnul oli õnneks ka lastekaitsjaid, kes Mari väga toetasid, sest ta siiski sai enne surma oma tütrega kokku ja temaga koos olla, aga seal oli ka väga ebainimlikke asju. \"Eriti noorte laste emade puhul arvatakse, et ta peaks surema kuskil eemal, et lapsed temaga jumala eest kokku ei puutuks. Lapsed justkui ei tohiks seda näha,\" ütles Mägi. \"Aga samas kui see on nende ema, see on laste elu osa, see on paratamatu käik nende elus, siis ma arvan, et on ema ja laste õigus need viimased hetked koos olla.\"\nFilmi puhul üllatas Mägi ka see, et Mari valis tee ja selgitas lastele oma surma, kuidas nad kõik pärast surma koos on ja et ta on alati neile toeks. \"Alguses tundus, et kas lapsed ikka saavad sellest aru ja kas selline lähenemine toimib, aga kui Mari oli meie hulgast lahkunud, siis nägin, et tema oskus oma lapsi iseenda surmaks ette valmistada oli hämmastav, et ta päriselt tuligi sellega toime.\"\nUutest projektidest rääkides ütles Mägi, et andis filmiinstituuti sisse taotluse \"Libahundi\" täispikaks mängufilmiks. \"Siis on mul veel üks film, mis räägib isa ja poja suhtest ning samuti tahaks teha Mehis Heinsaare raamatu \"Kadunud hõim\" ainetel täispika mängufilmi.\"\n "
        },
        {
          "päis": "Konkurentsiamet on apteegireformi järelanalüüsiga lõpusirgel",
          "sisu": "Konkurentsiamet on lõpusirgele jõudnud apteegireformi mõju järelanalüüsiga, kus uuritakse mõjude kõrval ka apteekide sõltumatust.\n \nApteegireformist, mille eesmärk oli lahutada ravimite jae- ja hulgimüük, on möödas üle kolme aasta, kuid senini on vastuseta mitmed küsimused, näiteks see, kui paljud apteekidest on proviisoriapteegid tegelikult ja kui paljud ainult näiliselt.\nKonkurentsiamet on varem lubanud, et apteegireformi järelanalüüs valmib aasta lõpuks ning ameti kommunikatsioonipartner Eike Kingsepp kinnitas ERR-ile, et plaanid pole muutunud.\n\"On planeeritud valmima selle kuu jooksul, oleme lõpetamas,\" ütles Kingsepp.\nAnalüüsi põhjal annab konkurentsiamet soovitusi konkurentsi parandamiseks või selle kahjustamise vähendamiseks ravimiturul.\nKonkurentsiameti järelevalveosakonna juhataja Juhan Põldroos on varem öelnud, et konkurentsipoliitika poolt vaadatuna reform oma eesmärke täitnud ei ole.\n "
        },
        {
          "päis": "Uibo: Eesti 200 ei toeta vaenukõne seaduse sidumist valitsuse usaldushääletusega",
          "sisu": "Eesti 200 on kindlasti seda meelt, et nn vaenukõne seadust ei tohiks valitsuse usaldushääletusega siduda, ütles Eesti 200 riigikogu fraktsiooni esimees Toomas Uibo ERR-ile.\n \nSotsiaaldemokraatide juht Lauri Läänemets ütles \n24. novembril ERR-ile\n, et tema ei soovi vaenukõne seaduse eelnõu valitsuse usaldushääletusega siduda. Nüüd asus samale seisukohale ka teise võimupartei, Eesti 200 riigikogu fraktsiooni juht Toomas Uibo.\n\"Eesti 200 on kindlasti seda meelt, et nn vaenukõne seadust ei tohiks usaldushääletusega siduda. Meie oleme ka seda meelt, et see oleks äärmiselt kitsas variant seadusest. Et kõik need mured, mis inimestel on, et kui ma midagi ütlen, siis minuga midagi juhtub, sellist asja Eesti riigis ei tohi tekkida. See peab olema väga tõsine üleskutse kellegi elu ja tervise kahjustamiseks. Aga kui keegi kuskil midagi säutsub, siis mitte,\" rääkis Uibo Vikerraadio saates Uudis+.\nTa lisas, et seadus on iseenesest on täna juba olemas ehk ammu vastu võetud ja küsimus on seaduse muudatuses.\nUibo rääkis ka, et Eesti 200 ei soovi ka laiemalt seda, et usaldushääletustega võetaks seadusi vastu ja et see muutuks igapäevaseks tegevuseks.\n\"Aga see sõltub opositsiooni käitumisest, kas neil on tahe olemas või mitte sisulisi arutelusid pidada. Tänased usaldushääletused on selle tagajärg, et tehakse sellist lausobstruktsiooni, mitte põhjus,\" sõnas Uibo.\nKui EKRE esimees Martin Helme \nväitis pärast kohtumist president Alar Karisega\n, et sai presidendilt sõnumi, et ta järgmisel aastal enam valitsuse usaldusega seotud seadusi välja ei kuuluta, siis Uibo sõnul president seda talle ei öelnud.\n\"Otseselt sellist hoiatust ei saanud. Presidendil oli soov, et tulevikus otsiks koalitsioon opositsiooniga rohkem kompromisse.\"\nUibo ütles ka, et koalitsioon juba vastu võetud seaduste tagasipööramisega kaasa ei lähe, mida on nõudnud just EKRE.\n\"Arutlusekoht on tulevastel seadustel. Kui opositsioon soovib sisulist arutelu teha ja esitab sisulisi ettepanekuid, siis kindlasti peaks koalitsioon olema võimeline koos opositsiooniga neid arutama. Täna me ei ole näinud seda soovi sisulist arutelu pidada, sest tegemist on lausobstruktsiooniga.\"\nUibo sõnas, et presidendil on õigus seadusi tagasi lükata, kui tegemist on põhiseadusliku vastuoluga.\n\"Ega rohkem variante presidendil ju ei ole. Mis ei tähenda seda, et koalitsioon peaks tegelema ilmtingimata sellega, et usaldushääletusega eelnõusid järjest vastu võtta,\" kordas ta varem öeldut.\n "
        },
        {
          "päis": "Taani ja Rootsi võitsid MM-il kõik alagrupimängud",
          "sisu": "Käsipalli naiste maailmameistrivõistlustel tõmmati teisipäeval joon alla alagrupiturniirile. Norra kõrval läbisid selle täiseduga ka teised võõrustajad Taani ja Rootsi.\n \nKa turniiri otsustavat faasi korraldav Taani alustas E-alagrupis 25:21 võiduga Serbia üle ja alistas teises voorus Tšiili lausa 46:11. Kolmandas voorus saadi jagu ka Rumeeniast 39:23, koguni kümne väravaga panustas Kristina Jörgensen.\nRootsi koondis oli koduses Göteborgis toimunud A-grupi mängudes üle Hiinast 36:24, Senegalist 26:18 ja teisipäeval ka Horvaatiast 22:17.\nJuba kolmapäeval alustatakse mänge vahegruppides, kus 24 võistkonda on jaotatud nelja kuueliikmelisse gruppi. Alagrupist võetakse kaasa kaks kohtumist ja lisaks mängitakse veel kolm vooru. Edasi veerandfinaali jõuavad iga grupi kaks paremat.\nTabeliseisud alagrupiturniiri järel:\nA: 1. Montenegro 4, 2. Rootsi 4, 3. Ungari 2, 4. Horvaatia 1, 5. Senegal 1, 6. Kamerun 0.\nB: 1. Norra 4, 2. Prantsusmaa 4, 3. Sloveenia 2, 4. Austria 2, 5. Angola 0, 6. Lõuna-Korea 0.\nC: 1. Taani 4, 2. Saksamaa 4, 3. Rumeenia 2, 4. Poola 2, 5. Jaapan 0, 6. Serbia 0.\nD: 1. Holland 4, 2. Hispaania 4, 3. Brasiilia 2, 4. Tšehhi 2, 5. Argentina 0, 6. Ukraina 0.\nVahegrupikohtumisi peetakse kuni esmaspäeva, 11. detsembrini. Järgnevad sõelmängud ja maailmameister selgub pühapäeval, 17. detsembril Taani linnas Herningis.\n "
        },
        {
          "päis": "Otse kell 15: Karis annab ülevaate kohtumistest parteide esindajatega",
          "sisu": "Kolmapäeval kell 15 annab president Alar Karis vabariigi presidendi kantseleis pressikonverentsi, kus vastab küsimustele peale kohtumist parlamendierakondade esindajatega. ERR.ee teeb pressikonverentsist otseülekande.\n \nKaris kohtus teisipäeval Isamaa esimehe Urmas Reinsaluga ning kolmapäeval Eesti 200 parlamendifraktsiooni esimehe Toomas Uibo, EKRE esimehe Martin Helme, Reformierakonna parlamendifraktsiooni esimehe Erkki Keldo, Keskerakonna esimehe Mihhail Kõlvarti ja SDE parlamendifraktsiooni esimehe Jevgeni Ossinovskiga.\nEelmistel nädalatel kohtus president Karis riigikogu esimehe Lauri Hussari, Reformierakonna esimehe ja peaministri Kaja Kallase, Eesti 200 esimehe ja välisministri Margus Tsahkna ning SDE esimehe ja siseministri Lauri Läänemetsaga. Kõigi nende kohtumiste eesmärgiks oli arutada tekkinud poliitilist olukorda riigikogus.\n "
        },
        {
          "päis": "Iisraeli armee piiras ümber Gaza lõunaosa peamise linna",
          "sisu": "Iisraeli väed piirasid kolmapäeval ümber Gaza lõunaosa peamise linna Khan Yunise. Piirkonnas käivad ägedad tänavalahingud ja Iisraeli armee tõrjub Hamasi välja linnas asuvatest hoonetest. Iisraeli armee teatel leiti Gazast suur relvahoidla.\n \nOluline kolmapäeval, 6. detsembril kell 18.47:\n- ÜRO pagulasjuht: palestiinlaste põgenemine oleks katastroofiline;\n- Iisraeli armee teatel leiti Gazast suur relvahoidla;\n- Iisraeli armee piiras ümber Gaza lõunaosa peamise linna;\n- Iisrael: Punasele Ristile tuleb anda ligipääs Gaza pantvangidele.\nÜRO pagulasjuht: palestiinlaste põgenemine oleks katastroofiline\nPalestiinlaste põgenemine Gaza sektorist naaberriikidesse oleks katastroofiline, ütles ÜRO pagulaste ülemvolinik Filippo Grandi kolmapäeval usutluses AFP-le.\n\"Ma loodan, et ei tule palestiinlaste piirkondlikku põgenemist,\" ütles ta ja rõhutas, et tõeliselt katastroofilise väljarände ennetamiseks on vaja sõlmida relvarahu ja lahendada tekkinud humanitaarkriis.\nIisraeli armee teatel leiti Gazast suur relvahoidla\nIisraeli sõjavägi teatas kolmapäeval, et Gazast leiti \"inimasustuse südamest\" suur relvahoidla, kus oli rakette, droone, granaate ja muid relvi.\n\"Üks Gaza sektori suuremaid relvahoidlaid leiti kliiniku ja kooli lähedalt,\" teatas sõjavägi avalduses.\nSektori põhjaosast avastatud hoidlas oli \"sadu RPG rakette ja eri tüüpi raketiheitjaid, kümneid tankitõrjerakette, kümneid lõhkeseadeldisi, Iisraeli keskosale sihitud kaugmaarakette, kümneid granaate ja UAV-sid\".\n\"Osa hävitati kohapeal, osa saadeti täiendavaks uurimiseks,\" lisas armee.\nIisrael kuulutas Hamasile sõja pärast 7. oktoobri rünnakuid, milles hukkus terrorirühmituse käe läbi Iisraeli võimude teatel 1200 inimest ja võeti umbes 240 pantvangi.\nHamasi juhitava Gaza valitsuse meediabüroo väitel on Gazas surma saanud 16 248 inimest, kellest enamik on naised ja lapsed. Hamasi väiteid pole võimalik sõltumatult kinnitada.\nIisraeli sõjavägi ütles kolmapäeval relvahoidla leidmisest teatades, et see on täiendav tõestus selle kohta, et Hamas kasutab küüniliselt Gaza sektori elanikke inimkilbina.\nIisraeli armee piiras ümber Gaza lõunaosa peamise linna\nIisraeli väed piirasid kolmapäeval ümber Gaza lõunaosa peamise linna Khan Yunise. Piirkonnas käivad ägedad tänavalahingud ja Iisraeli armee tõrjub Hamasi välja linnas asuvatest hoonetest. \nKhan Yunise linna lähedal nähti teisipäeval Iisraeli tanke, soomustransportööre ja buldoosereid, mis sundisid juba ümberasustatud tsiviilisikuid asju pakkima ja taas põgenema, ütlesid pealtnägijad AFP-le.\n\"Meie väed piiravad praegu Khan Yunise piirkonda Gaza sektori lõunaosas. Oleme Gaza sektori põhjaosas palju Hamasi tugipunkte ohutuks muutnud ja nüüd me tegutseme lõunaosas asuvate tugipunktide vastu\" ütles Iisraeli armeeülem Herzi Halevi teisipäeva hilisõhtul.\nIisraeli lõuna väejuhatuse ülem kindralmajor Yaron Finkelman kinnitas varem armee pressiteate vahendusel, et praegused lahingud on kõige ägedamad alates maismaa operatsiooni algusest. Enne sõda elas Khan Yunises umbes 400 000 inimest, vahendas The Wall Street Journal. \nIisrael kuulutas Hamasile sõja pärast 7. oktoobri rünnakuid, milles hukkus terrorirühmituse käe läbi 1200 inimest. Terroristid võtsid veel umbes 240 pantvangi.\nTerroriorganisatsiooni Hamas kontrollitud Gaza valitsuse meediabüroo väitel on Gazas surma saanud 16 248 inimest, kellest enamik on naised ja lapsed.\nIisrael: Punasele Ristile tuleb anda ligipääs Gaza pantvangidele\nIisraeli armee teatas kolmapäeval, et Rahvusvahelisele Punase Risti Komiteele tuleb tagada ligipääs pantvangidele, keda palestiina islamistid hoiavad endiselt kinni äärmusrühmituse Hamas kontrollitavas Gaza sektoris.\n\"Samas kui IDF (Iisraeli kaitsevägi) laiendab oma operatsioone Hamasi lammutamiseks Gazas, ei ole me lasknud sihikult oma ülitähtsat ülesannet päästa meie pantvangid,\" ütles armee kõneisik kontradmiral Daniel Hagari.\n\"Rahvusvaheline kogukond peab asuma tegutsema. Punane Rist peab saama ligipääsu pantvangidele, kes on Hamasi käes,\" sõnas ta.\n "
        },
        {
          "päis": "Kodunt eemal pidurdamatu Los Angeles Kings kordas NHL-i rekordit",
          "sisu": "Jäähokiliigas NHL on hooaega alustanud suurepäraselt Los Angeles Kings, kes on võitnud tervelt kümme esimest võõrsilmängu.\n \nTeisipäeval sai Los Angeles jagu Columbus Blue Jacketsist lisaajal 4:3 (0:1, 0:2, 3:0, 1:0). Viimasel perioodil kolmeväravalisest kaotusseisust välja tulnud külaliste kasuks viskas kaks väravat Phillip Danault, lisaaja tabamus kirjutati Drew Doughty nimele.\nKümne esimese võõrsilmängu võitmine on varem olnud jõukohane üksnes Buffalo Sabresile, kes tegi seda hooajal 2006/2007. Los Angeles võib aga Buffalo rekordi paari päeva pärast ületada, kui alistab võõrsil ka Montreal Canadiensi.\nSeejuures kodus on Los Angelese vorm tunduvalt heitlikum - tosinast mängust on võidetud üksnes viis ja seetõttu ollakse Vaikse ookeani divisjonis 33 punktiga Vegas Golden Knightsi (37 punkti) järel alles teisel kohal.\n "
        },
        {
          "päis": "Hussari hinnangul võib opositsioon pärast eelarve vastuvõtmist tagasi tõmmata",
          "sisu": "Riigikogu esimees Lauri Hussar loodab, et pärast riigieelarve vastuvõtmist parlamendis opositsiooni käitumine muutub ning enam nii laialdaselt obstruktsiooni ei kasutata. Tema sõnul annavad selleks lootust ka obstruktsiooni juhtiva Eesti Konservatiivse Rahvaerakonna (EKRE) poliitikutega peetud vestlused.\n \n\"Tean ka, et EKRE liikmed öelnud, et kui eelarve on vastu võetud, siis kaob neil suuresti motivatsioon obstruktsiooni teha ära ja loodan, et pärast seda on võimalik leida lahendused,\" rääkis Hussar kolmapäeval ERR-i veebisaates \"Otse uudistemajast\".\nPraegu teeb opositsioon tema sõnul obstruktsiooni kõigile seaduseelnõudele – nii-öelda üle välja – esitades neile 100–200 muudatusettepanekut, mille läbihääletamine võtab tunde ja päevi. Riigieelarvele on tehtud veel mitu korda rohkem muudatusettepanekuid ning kui riigikogu eelarvet vastu võtta ei suuda, peaks parlament laiali minema ja tuleksid erakorralised valimised, mis ongi EKRE esimehe Martin Helme eesmärk, meenutas Hussar.\nRiigikogu esimees avaldas samas lootust, et pärast riigieelarve kinnitamist saab siiski erakondade juhtidega asuda arutama seda, kuidas edaspidi parlamendi tööd korraldada ning kas oleks mõistlik ja võimalik muuta riigikogu kodu- ja töökorra seadust.\nÜks võimalus oleks Hussari sõnul leppida kokku, kui palju muudatusettepanekuid mõnele eelnõule võib teha ning millest suurema arvu korral oleks alust siduda see valitsuse usaldushääletusega.\nSamas tõdes Hussar, et kui opositsioon korraldab riigikogus olukordi, mida töö- ja kodukorra seaduses ei käsitleta, jääb nende lahendamise ülesanne riigikogu juhatusele ja samas annab opositsioonile aluse pöörduda riigikohtusse.\n\"Meil pole probleemi ka riigikogu praeguse kodu- ja töökorra seadusega, aga selle miinus on, et hakkame väga palju kulutama kohtuuksi. Teine võimalus oleks saavutada üldine poliitiline kokkulepe, et üle välja obstruktsiooni ei tehtaks,\" rääkis ta.\nHussar viitas ka sellele, et seni on riigikogu juhatus kahel korral riigikohtust vaidluses opositsiooniga õiguse saanud.\nHussari hinnangul on tema riigikogu esimehe tööga hakkama saanud. \"Kui pidada silmas seda, et opositsioon ei ole saavutanud soovitut – takistada riigikogu tööd – siis oleme riigikogu juhatusena ja ka mina ise riigikogu esimehena suutnud korraldada oma töö nii, et riigikogu toimiks. Ja riigikogu täna toimib – me suudame vastu võtta otsuseid ja seadusi, kuigi me ei suuda seda teha sellise kiiruse ja efektiivsusega nagu varasemad koosseisud,\" rääkis ta.\nHussari kinnitusel püüab riigikogu juhatus teha nii, et opositsioon oleks ära kuulatud ja koalitsioon saaks oma poliitikat ellu viia.\nHussari hinnangul hakkab EKRE üksi jääma\nRiigikogu esimees rääkis ka sellest, et opositsiooni käitumine on aasta lõpuks muutunud võrreldes sellega, mis toimus suve algul: \"Täielikult on obstruktsiooni tagant ära läinud Keskerakond, ka Isamaa ei võta sellest suures ulatuses enam osa, jätkab ainult EKRE.\"\n\"Täna ma juba näen lähenemist väga selgelt Keskerakonna poolt, kes tahab riigikogus pidada sisulist debatti ja sinna suunda liigub ka Isamaa,\" lisas ta hiljem.\nHussari sõnul on ainult EKRE jäänud koalitsiooni suhtes täiesti leppimatule positsioonile.\n "
        },
        {
          "päis": "Paide peab kiiresti leidma jalgpallihalli ehitaja",
          "sisu": "Paidel on jalgpallihalli projekteerimiseks ja ehitamiseks aega täpselt aasta, kui seda teha ei jõuta, tuleb raha riigile tagastada.\n \nEsimene katse Paide jalgpallihalli projekeerija ja ehitaja leidmiseks nurjus liiga kõrgete pakkumishindade tõttu, nüüd loodetakse töövõtja leida juba selle aasta lõpuks. Paidest jätkab Olev Kenk.\n "
        },
        {
          "päis": "Öösel tuleb kohati kuni 18 kraadi külma",
          "sisu": "Ilmast räägib sünoptik Karl Erik Krepp.\n \n"
        },
        {
          "päis": "Raadiouudised (06.12.2023 12:00:00)",
          "sisu": ""
        },
        {
          "päis": "Rootsi valitsust tabas järjekordne usalduskriis",
          "sisu": "Rootsi valitsust on tabanud järjekordne usalduskriis.\n \nParlamendi põhiseaduskomisjon nõuab peaminister Ulf Kristerssonilt aru, miks makstakse kõrgemat palka neile riigikantselei teenistujatele, kes töötavad otseselt koalitsioonileppe punktide läbisurumisega. Jätkab Margitta Otsmaa.\n "
        },
        {
          "päis": "Eksperdid: Putin üritab lüüa kiilu naftariikide ja lääne vahele",
          "sisu": "Venemaa režiimi juht Vladimir Putin sõidab kolmapäeval Saudi Araabiasse ning Araabia Ühendemiraatidesse (AÜE). Analüütikud ütlesid, et Putin üritab oma visiidiga suurendada pingeid lääneriikide ja naftariikide vahel.\n \nPutin teeb kiire visiidi Lähis-Ida piirkonda, kuna juba neljapäeval võõrustab ta Moskvas Iraani presidenti. Putin käib üldse viimasel ajal harva välismaal, kuna rahvusvaheline kriminaalkohus (ICC) väljastas märtsis tema vahistamismääruse. \nPutin otsib aga juurde liitlasi ning seetõttu tahab tugevdada Venemaa sidemeid Lähis-Ida riikidega. Analüütikud leiavad nüüd, et Putin üritab lüüa kiilu naftariikide ja lääne vahele. Venemaa poliitika ekspert Nikita Smagin ütles ajalehele \nThe Wall Street Journal\n, et Lähis-Ida piirkond muutub Moskva jaoks üha tähtsamaks. \nAmetlikult on Lähis-Ida riigid USA liitlased. Naftariigid ostavad läänest relvastust, piirkonnas paiknevad USA sõjaväebaasid. Naftariigid püüavad aga oma diplomaatilisi ja majandussuhteid mitmekesistada. Lisaks sellele alustas 7. oktoobril terroriorganisatsioon Hamas rünnakut Iisraeli vastu, USA mõistis Hamasi tegevuse hukka. Naftariigid hakkavad nüüd võõrustama Putinit. \n\"See on signaal USA-le, et selles piirkonnas ei olda Washingtoni reaktsiooniga rahul,\" ütles Katari ülikooli professor Nikolai Kozhanov. \nPutin kohtub Riyadhis Saudi Araabia juhi Mohammed bin Salmaniga. Roomas tegutseva mõttekoja IAI teadur Maria Fantappie ütles, et Riyadh tahab, et Moskva toetaks Saudi Araabia plaani Lähis-Ida konflikti lahendamisel. \n\"Putin tahab, et teda nähtaks kui rahuvahendajat, samas kui USA ja lääs toetavad Iisraeli õigust enesekaitsele. See on mõeldud selleks, et õõnestada lääne poliitikat Lähis-Idas, mitte selleks, et tuua piirkonda rahu,\" ütles Fantappie. \nPutinit ootas AÜE-s suurejooneline vastuvõtt\nUAE pulling out all stops to receive Putin with pomp in Abu Dhabi. \npic.twitter.com/ut0NOBbEUo\n\n— Yaroslav Trofimov (@yarotrof) \nDecember 6, 2023\n "
        },
        {
          "päis": "Toomas Lunge: olen kõik oma sünnipäevad laval veetnud",
          "sisu": "Detsembri keskel 60. sünnipäeva tähistav Toomas Lunge ütles Vikerraadios Sten Teppanile, et ta armastab väga oma sünnipäevi, sest need on ta pidanud kõik need aastad laval, kus sõbrad on temaga koos, talle lauldakse sünnipäevalaulu ning isegi teistele välja ei pea tegema, sest hoopis talle makstakse selle eest.\n \n\"Häbi on muidugi tunnistada, et ostsin jälle endale suusavarustuse ja korra panime Ingaga isegi suusad alla ja läksime Emajõe äärde spordirajale suusatama,\" muheles juubilar. \"Tegin ühe ringi ära, kukkusin kaks korda ja leidsin, et kui ma lapsepõlves olin kõva suusaäss, siis praegu tuleks keskenduda kelgu vedamisele või koeraga jalutamisele, mis tundub natuke ohutum. Aga ma ei ole suusatamise mõtet veel lõpuni maha matnud, kuigi suusavarustus on mul juba kuskile laiali pudenenud. Ma tegelikult ei põe seda väga, aga liigutamise mõttes oleks suusatamine ju väga tore.\"\nLunge meenutas, et lapsepõlves olid tema detsembri keskpaigas toimuvad sünnipäevad külalisterohked. \"Aga ikkagi tubased,\" lisas ta. \"Õnnetud olid need lapsed, kelle sünnipäev oli koolivaheajal.\"\n\"Hilisemas eas, kui minust sai juba muusik, on eriti tore see, et kõik oma sünnipäevad olen ma veetnud laval. See on väga meeldiv, sest esiteks on su sõbrad niikuinii sinuga koos juba laval,\" rõõmustas Lunge. \"Kellega sa seda sünnipäeva siis ikka muidu tähistad, nad õnnitlevad sind ilusti ja laulavad sulle sünnipäevalaulu, pärast sõidad koju ja sulle antakse selle eest veel raha, nii et sa teistele isegi välja ei pea tegema.\"\nLunge sõnul on tal olnud õnne. \"Koos loomingut luua ja musitseerida väga erinevate inimestega, kellest on vormunud väga eripalgelisi kollektiive. Kui ma 50-aastaseks sain, tahtsin teha midagi sellist, mida ma kunagi polnud teinud ja panin kokku ansambli inimestest, kes kõik on sündinud 15. detsembril nagu minagi,\" ütles Lunge. \"Bändis olid siis Tõnu Raadik, Jaak Johanson ja Indrek Hirv. 60-aastaseks saades mõtlesin, et teen tagasivaate nüüd ära. Selles vaates on paljugi veel sellist, mis annab mõtteid ka tulevikuks, et kuidas edasi.\"\n\"Lava on minu jaoks teraapiline koht, mis ravib isegi teatud haigustest meid terveks,\" ütles Lunge. \"Adrenaliinilaks laval on selline, mis aitab sind mingitest asjadest üle. Isegi kui sa lähed lavale kehvema tundega, siis käivitub seal kolleegidest ja publikust saadav tugi. Lava parandab väga hästi ka meeleolu.\"\nEesti Rahva Muuseumis toimuval Lunge juubelikontserdil astuvad üles kollektiivid, mis pole juba aastaid kokku tulnud. \"Näiteks kollektiiv Tulli Lum, mis on minu loometeel olnud väga märgiline,\" ütles Lunge. \"Mulle väga meeldib, kui saab ninapidi sees olla mingi konkreetse kultuuriruumi avastamisel. Tänu laulja Julgi Staltele sisenesime me liivi kultuuriruumi. Seadsime lavakõlbulikuks terve hulga liivi rahvalaule, mida Julgi kodust teadis või siis juurde õppis. Lavale tuleb ka kollektiiv Rosta Aknad, sest ma olen selles bändis olnud Tarmo Leinatamme kõige pikaajalisem asendaja.\"\n "
        },
        {
          "päis": "Eneli Jefimova tuli võimsa ajaga Euroopa meistriks",
          "sisu": "Ujuja Eneli Jefimova võitis Rumeenias Otopenis toimuvatel lühiraja Euroopa meistrivõistlustel Eesti kõigi aegade esimese kuldmedali.\n \n16-aastane Jefimova hoidis 100 meetri rinnuliujumise finaalis distantsi esimese poole järel teist kohta, kuid tegi tugeva lõpu ja teenis kuldmedali Euroopa kõigi aegade paremuselt kolmanda tulemusega 1.03,21. Senine Eesti rekord (1.03,79) paranes enam kui poole sekundi võrra. Lühiraja EM-i rekordist jäi tal puudu 29 sajandikku.\nHõbemedali sai kaela itaallanna Benedetta Pilato (+0,55) ja pronksi hollandlanna Tes Schouten (+0,83).\nRalf Tribuntsov saavutas 50 meetri seliliujumise finaalis seitsmenda koha ajaga 23,30 (+0,46). Viimasest medalikohast jäi tal puudu 0,2 sekundit.\nKuldmedali pälvis prantslane Mewen Tomac (22,84), kelle kannul said kahvatumad medalid sakslane Ole Braunschweig (+0,16) ning itaallane Lorenzo Mora ja šveitslane Thierry Bollin (mõlemad +0,26).\nDaniel Zaitsev püstitas 50 meetri vabaltujumise poolfinaalis isikliku rekordi ajaga 21,29 (+0,63). Kokkuvõttes sai ta 14. koha. Poolfinaalide kiireim mees oli britt Benjamin Proud ajaga 20,66.\nEnne võistlust:\nEneli Jefimova stardib 100 meetri rinnuliujumise finaalis, kuhu ta pääses paremuselt teise ajaga 1.04,03. \nPoolfinaalis\n edestas hollandlanna Tes Schouten teda üksnes sajandikuga.\nMedalimõtetega tulevad starti kindlasti ka rootslanna Sophie Hansson (1.04,07) ja itaallanna Benedetta Pilato (1.04,45).\nVeel võistlevad finaalis slovakitar Andrea Podmanikova (1.04,85), taanlanna Clara Rybak-Andersen (1.05,27), itaallanna Martina Carraro (1.05,28) ja britt Imogen Clark (1.05,32).\nVeel enne seda võistleb meeste 50 meetri seliliujumise finaalis Ralf Tribuntsov, kes jõudis kaheksa hulka paremuselt neljanda ajaga 23,13. Poolfinaalis edestasid teda prantslane Mewen Tomac (22,91), sakslane Ole Braunschweig (23,04) ja šveitslane Thierry Bollin (23,10).\nVeel ujuvad finaalis itaallane Lorenzo Mora (23,16), iirlane Shane Ryan (23,19), kreeklane Apostolos Christou (23,19) ja tšehh Miroslav Knedla (23,26).\nEesti sportlastest on veel meeste 50 meetri vabaltujumise poolfinaalis sinna viimasena \npääsenud\n Daniel Zaitsev.\nAjakava:\n18.00 N 50 m vabaltujumise finaal\n18.05 M 50 m selilujumise finaal (Tribuntsov)\n18.10 N 100 m rinnuliujumise finaal (Jefimova)\n18.16 M 50 m vabaltujumise poolfinaalid (Zaitsev)\n18.23 N 200 m liblikujumise poolfinaalid\n18.43 M 100 m liblikujumise finaal\n18.49 N 800 m vabaltujumise finaal\n19.07 M 100 m rinnuliujumise poolfinaalid\n19.16 N 200 m seliliujumise poolfinaalid\n19.26 N 100 m kompleksujumise poolfinaalid\n19.45 M 4 x 50 m kompleksujumise finaal\nETV2 ja ERR-i spordiportaali ülekanne kestab kuni 18.50-ni.\n "
        },
        {
          "päis": "100 spordihetke | Kalev 1991 ja 1993",
          "sisu": "Tänavu 8. detsembril täitub 100 aastat olümpialiikumisest Eestis. Eesti Rahvusringhäälingu sporditoimetus valis sel puhul välja Eesti spordisajandi sada olulisemat spordisündmust ja -lugu. Seekordne lugu räägib Kalevi korvpallimeeskonna tähelennust taasiseseisvumisaja hakul (1991 ja 1993).\n \nKorvpalliklubi Kalev meistritiitel 1991. aastal tuli kõige õigemal hetkel.\nKoos perestroika ja vabadusetuultega liikus järjest kõrgemale ka peatreener Jaak Salumetsa juhendatud Kalevi korvpallimeeskond. Kõik teadsid, kes on Sokk ja Kuusmaa või keegi teine.\nPoliitiliselt keerulise 1991. aasta kevadel said eestlased kogeda põlvkondi ühendavat võimast tunnet: väike Eesti suutis võita punariigi meistrivõistlused korvpallis!\nKaks aastat hiljem, 1993. aastal olime Euroopa meistrivõistlustel juba oma, Eesti riigina. Kuusmaa muudkui viskas ja Eesti rahvuskoondis kallutas mitu olulist mängu lõppu endale. Olime Euroopa kuues korvpalliriik.\nNeed pöördelised ajad kinnitasid taas, et korvpall on eestlastele enamat kui mäng. See on ühine energia, ühine emotsioon ja võimas ühtsustunne.\nPIDU Belgia võidu järel! See oli unustamatu korvpalliedu, Eesti jaoks kõige õigemal hetkel – taasiseseisvumise ajal.\n "
        },
        {
          "päis": "Otse kell 12: Tallinna pressikonverentsil Kõlvart, Lippus ja Jurtšenko",
          "sisu": "Tallinna linnavalitsuse pressikonverentsil osalevad täna linnapea Mihhail Kõlvart, abilinnapea Madle Lippus ja Lasnamäe linnaosa vanem Julianna Jurtšenko. Kell 12 algavat pressikonverentsi näeb otsepildis ERR-i portaalis.\n \n "
        },
        {
          "päis": "Zaitsev jõudis EM-il väga napilt poolfinaali",
          "sisu": "Daniel Zaitsev pääses Rumeenias Otopenis jätkuvatel lühirajaujumise Euroopa meistrivõistlustel meeste 50 meetri vabaltujumises poolfinaali.\n \nZaitsev sai eelujumises kirja aja 21,62, mis oli kokkuvõttes 19. tulemus. Aga kuna vastavalt reeglitele pääseb igast riigist poolfinaali kuni kaks ujujat, siis jõudis Zaitsev viimasena 16 hulka. Esimesena välja jäänud kreeklane Stergios Bilas kaotas kolme sajandikuga.\nAinsana suutis eelujumistes 21 sekundi piiri alistada britt Benjamin Proud (20,97). Zaitsevi mullu püstitatud Eesti rekord on 21,33, millest olid kiiremad üheksa ujujat ja kaks sellega täpselt võrdsed.\nAlex Ahtiainen läbis kaks basseinipikkust ajaga 22,42 ja teenis 40. koha. Kokku sai tulemuse kirja 57 ujujat.\nNaiste 100 meetri kompleksujumises oli Maria Romanjuk 1.01,80-ga 29 ujuja seas 21. Oma tunamullusel EM-il püstitatud isiklikule tippmargile jäi see tulemus alla 0,56 sekundiga. Viimasena viis poolfinaali aeg 1.00,77.\n "
        },
        {
          "päis": "Tallinna rattaloendus näitas, et ratturite arv ligi kahekordistus aastaga",
          "sisu": "Tallinna läbiviidud rattaloendus näitas, et ratturite arv pealinnas on viimase aastaga peaaegu kahekordistunud ning kahe aastaga rohkem kui kahekordistunud.\n \nTallinna tänavuse rattaloenduse\n tulemused näitasid, et ratturite arv vaadeldud ristmikel aastaga pea kahekordistus. Kõigist ratastest moodustasid ligi kolmandiku tõukerattad.\nUuringus märgiti, et ratturite arv on üldkokkuvõttes kahe aastaga pisut enam kui kahekordistunud. Suur kasv toimus just tänavu.\n\"Rattakasutuse kasvule aitasid 2023. aastal ilmselt pisut kaasa ka kesklinna tänavate ulatuslik remont ja autoliikluse kitsendamine loendusperioodil. Samas ei ole rattakasutus suurenenud proportsionaalselt enam teetöödega hõlmatud piirkondades, vaid kasv on olnud üleüldine. Mõnevõrra mõjutas tulemust ilmselt ka ideaalne rattailm 2023. aasta loenduspäevadel,\" märkisid uuringu autorid.\nUuring näitas, et mõnel ristmikul oli rataste ja autode suhe kasvanud 10 protsendini ehk üks rattur iga kümne auto kohta (näiteks Tehnika ja Väike-\nAmeerika tänava ristmikul 181 ratturit 1674 auto kohta). Vana-Kalamaja,\nKopli ja Reisijate tänava ristmikul oli see suhe lausa 411 ratturit\n1015 auto kohta.\nMitte üheski loenduspunktis ei olnud kahe aasta tagusega võrreldes vähem rattureid. Kõige rohkem rattureid liikus Vana-Kalamaja tänaval ning Reisijate ja Kopli tänava ristmikul õhtusel tipptunnil ning uuringu autorite hinnangul on Reisijate tänavale kindlasti vaja rajada laiem rattatee.\nKõige enam (247 protsenti) kasvas rattaga liiklejate arv võrreldes kahe\naasta taguse ajaga Toompuiestee ja Kaarli puiestee ristmikul. Uuringu autorid märkisid, et selle peamiseks põhjuseks tuleb pidada Toompuiesteele rajatud eraldatud laiu rattaradasid.\nRattureid loendati Narva maantee ja Pronksi tänava, Vabaduse väljaku, Gonsiori ja Maneeži, Kaarli puiestee ja Toompuiestee ning Viru väljaku ristmikul, Pärnu maanteel Musumäe juures, lisaks Endla ja Tehnika, Liivalaia ja Pärnu maantee, Majaka ja Lasnamäe tänava, Tehnika ja Väike-Ameerika, Vana-Kalamaja, Reisijate ja Kopli tänava ning Suurtüki tänava ja Rannamäe tee ristmikul.\nKeskmine ratturite arv Tallinna loenduspunktides 2021–2023.\n Autor/allikas: \nTaavi Piller, Jaak-Adam Looveer, Mare Ainsaar\n "
        },
        {
          "päis": "WSJ: USA vajab sõjaväe tugevdamiseks võimsamat tööstuslikku baasi",
          "sisu": "Ajaleht The Wall Street Journal kirjutab, et geopoliitilise olukorra muutumise tõttu seisab USA kaitsetööstus silmitsi uute raskuste ja väljakutsetega. USA-l on sõjaväe suurendamiseks piisavalt palju raha, kuid riik peab kõigepealt tugevdama oma tööstuslikku baasi.\n \nUSA ja Hiina vahel kasvavad pinged. Venemaa alustas eelmisel aastal sõjalist tegevust Ukrainas, terroriorganisatsioon Hamas alustas aga 7. oktoobril rünnakut Iisraeli vastu. USA-s arutatakse nüüd üha rohkem, kas riik saab endale lubada suuremat ja võimsamat sõjaväge, vahendas \nThe Wall Street Journal\n.\nUSA sõjalised kulutused moodustasid eelmisel aastal 3,1 protsenti SKP-st. 2010. aastal kulutas USA sõjaväele 4,6 protsenti SKP-st, 1968. aastal aga lausa 8,9 protsenti. Probleem ei seisne aga ainult rahas, USA ametnikud muretsevad, et riik ei suuda toota juurde piisavas koguses laskemoona ja relvastust. \nMõttekoda Center for Strategic and International Studies (CSIS) uuris, kuidas kulgeks USA ja Hiina vaheline konflikt, kui Taiwani pärast peaks kahe suurriigi vahel puhkema sõjaline tegevus. CSIS leidis, et konflikti lõpus oleks Taiwan endiselt vaba, kuid USA armee kannaks suuri kaotusi. USA kaotaks kaks lennukikandjat ja ligi 20 sõjalaeva. Hiina kaotaks ligi 50 sõjalaeva, vahendas The Wall Street Journal. \nUSA mereväe analüütik Eric Labs aga ütles, et Hiina suudab kaotatud sõjalaevu USA-st palju kiiremini asendada. \"Viimase kahe aasta jooksul on Hiina merevägi kasvanud 17 sõjalaeva võrra, USA-l kulub praegustes tingimustes kuus aastat, et ehitada nii palju sõjalaevu,\" ütles Labs. \n\"Laevade ehitamise osas on Hiina praegu seal, kus USA oli teise maailmasõja alguses. Meil pole praegu tööstuslikku baasi, et saaks sõjalaevu kiiresti juurde ehitada,\" lisas Labs. \nUSA relvafirmad loobusid pärast külma sõja lõppu oma tootmisvõimsusest. Näiteks relvafirma Lockheed Martin lubas juba 2022. aasta mais, et kahekordistab 2024. aastaks Javelinide tootmist. Hiljuti selgus, et firma suudab selle eesmärgi saavutada alles 2026. aastal. \nGlobaliseerumise käigus liikus tootmistegevus Aasia riikidesse. Relvade tootmiseks on aga vaja tehaseid ning töölisi. Oskustööliste koolitamiseks võib kuluda mitu aastat. CSIS-i analüütik Cynthia Cook ütles, et USA peaks suurendama koostööd liitlastega. See võimaldaks Washingtonil kasutada Lõuna-Korea ja Jaapani tööstuslikku võimsust.  \nCooki sõnul peaksid relvafirmad leidma ka lahendusi, mis võimaldaks neil odavamalt toota rohkem sõjatehnika. Cooki sõnul võiksid relvatootjad eeskuju võtta ka kosmosefirmast SpaceX. Firma suutis kosmosega seotud kulutusi kärpida ning nüüd kasutab ka NASA SpaceX-i teenuseid. \n "
        },
        {
          "päis": "Otse kell 12: riigikogu infotunnis Kallas, Pevkur, Riisalo",
          "sisu": "Riigikogu infotunnis osalevad täna peaminister Kaja Kallas, kaitseminister Hanno Pevkur ja sotsiaalkaitseminister Signe Riisalo. Kell 12 algavat infotundi näeb otsepildis ERR-i portaalis ja telekanalis ETV2.\n \nKallas vastab küsimustele, mis käsitlevad majanduskriisi ja inimeste ostujõudu, väärtuspõhist välispoliitikat, poliitilist olukorda, maksupoliitikat, vaesust ja õpetajate petmist.\nPevkur vastab küsimusele vaktsiinisunni kohta kaitseväes ning Riisalo vastab küsimustele, mis puudutavad hooldereformi ja vastutust.\n "
        },
        {
          "päis": "Osa spordialaliite soovib Venemaa sportlaste lubamist Pariisi olümpiale",
          "sisu": "Rahvusvahelise olümpiakomitee värskest infokirjast selgub, et mitmed spordialaliidud on palunud Venemaa ja Valgevene sportlaste kaasamist Pariisi olümpiamängudeks.\n \nKirja järgi soovivad alaliidud ROK-ilt selgust seoses olümpiamängudele kvalifitseerumise protsessiga. Nende teatel on seni neutraalse staatusega võistelnud sportlaste osalemised rahvusvahelistel võistlustel möödunud üldiselt vahejuhtumiteta ja neil on riiklike olümpiakomiteede toetus. ROK ei avalikustanud, millised alaliidud pöördumise taga on.\nKui sõjategevuse alguse järel Ukrainas ei lubanud suur osa maailma spordist Venemaa ja Valgevene atleete koos teistega võistlema, siis tänavuse aasta alguses andis ROK suunised, mille kohaselt võiks seda individuaalaladel teatud tingimustel neutraalse lipu all siiski teha.\nPariisi olümpiamängud toimuvad 26. juulist 11. augustini 2024 ja selle osas pole rahvusvaheline olümpiakomitee mingit otsust vastu võtnud. President Thomas Bachi vihjas eelmisel nädalal, et seda võib oodata märtsis toimuval juhatuse koosolekul.\nOktoobris \npeatas\n ROK Venemaa olümpiakomitee liikmesuse, kuna tunnustas Venemaa poolt ebaseaduslikult annekteeritud Ukraina territooriumi piirkondlikke spordiorganisatsioone.\n "
        },
        {
          "päis": "Riin Tamm: ka kuldmedaliga lõpetanu võib kutsekooli minna",
          "sisu": "Geneetiku ja teaduse populariseerija Riin Tamme jaoks on noored olnud alati väga olulisel kohal. Haridusvallas on tema sõnul mitmeid kohti, mis vajavad lahendusi. Ühe teemana soovib ta murda müüti, et kutsekooli lähevad need, kes ülikooli sisse ei saa.\n \nRiin Tamme ülikooliaeg oli küllaltki pikk: ta õppis geenitehnoloogiat neli aastat bakalaureuseõppes, kaks aastat magistrantuuris ja kümme aastat doktorantuuris. \"Doktorantuuris oli väga hea olla, ma sain teha teadust ja just nimelt endale meelepäraseid tegevusi ning panna oma karjäärile alus,\" meenutas Tamm.\nTamm on väga rõõmus selle üle, et teadus viis ta kokku õigete inimestega. Tema jaoks on väga inspireeriv inimene professor Andres Metspalu, kes pani aluse Eestis geenivaramule. \"Andrese käe all olin ma terve oma teadlase elu ning ilmselt tema mind selle teadusepisikuga ka suuresti nakatas,\" meenutas Tamm teaduses oldud aegu.\nKarjääri teadlasena tegi ta doktoriõpingute ajal, kui töötas teaduslaboris, juhendas tudengeid ja kirjutas teadusartikleid. Enne doktorikraadi kaitsmist otsustas geneetik, et teeb teaduse tegemisega pausi ja vaatab, kuidas näeb välja  päris elu väljaspool teadust. Nii läkski ta tööle Tartu Ülikooli kliinikumi, kus tegi laboris geenide baasil analüüse ja nõustas arste. Pärast kolmeaastast laboritööd tundis geneetik, et tema elu eesmärgid ei ole veel täidetud ja soovib astuda sammu edasi. \nTegevteadlase karjääri lõpetas Riin Tamm 2017. aastal, kuid teadusega puutub ta kokku siiani, olles nii \"Rakett 69\" kohtunik kui ka üks komisjoni liikmetest Eesti Teadusagentuuris, kus otsustatakse erinevate teadusega seotud taotluste üle. Teadlase karjääri pole naine siiski veel maha matnud. \"Ei tea, mis elu toob. Võib-olla üks hetk tundub, et oleks aeg jälle laborisse tagasi minna,\" ütles ta. \nSoov pakkuda seda, millest ise puudust tundis \nPraegu töötab Riin Tamm haridus- ja teadusministeeriumis noorte- ja andepoliitika osakonna juhina, mille põhifookus seisneb huvihariduse ja -tegevuse ning noorsootöö arendamises ja toetamises. Ministeeriumisse otsustas teadlane tööle minna just seetõttu, et pakkuda andekate toetamisel seda, millest ta ise puudust tundis – suuremat süsteemsust ja paremat riiklikku juhtimist. \"Tartu Ülikooli teaduskoolis ei olnud mul väga head tuge ministeeriumist. Meie tegevusi nad rahastasid, kuid uute algatuste ja muutuste elluviimisel pidi ikkagi ise hakkama saama,\" tuletas Tamm meelde aegu teaduskooli juhina.\n\"Kui laps läheb huviringi, siis temaga peavad tegelema kvaliteetsed õpetajad ja noorsootöötajad.\"\nÜhe olulise tegevusena vastutab noorte- ja andepoliitika osakond formaalhariduse ja mitteformaalse õppe lõimimise eest. Selle üks eesmärk on äratada noortes huvi erinevate õppeainete vastu läbi huvitegevuse. Riin Tamme jaoks on oluline, et huviharidust ja -tegevust võetakse arvesse ka üldhariduses. Siis ei peaks noored seda nii-öelda topelt tegema. Tamm soovib, et kunagi tulevikus leiaks Eestist ainult kõrgel tasemel huviharidust. \"Kui laps läheb huviringi, siis temaga peavad tegelema kvaliteetsed õpetajad ja noorsootöötajad. Huvitegevuses peab kõik olema heal tasemel,\" avas ta oma mõtet.\nTamm on tegelenud teaduse populariseerimisega aastakümneid: käinud noortele tutvustamas oma tööd ja teadlase elu köögipoolt. Teaduse populariseerimisega tegelema just seetõttu, et anda inspiratsiooni neile, kellel seisavad veel eluvalikud ees.\nNoored vajavad tuge ja hoogu õiges suunas liikumiseks\nRiin Tamm toob välja kolm väga olulist tahku, kuidas ta noori aidata soovib. Esimese punktina tõi ta välja ettevõtlikkuse toetamise ja hoo andmise olulisuse. Tamm rõhutas, et noorte anded peavad olema arendatud. Ta peab oluliseks seda, et noored ise sooviksid huvitegevusega tegeleda. Lisaks tuleb seista selle eest, et noored ja nendega tegelevad huvikoolide õpetajad, noorsootöötajad oleks väärtustatud ja õiglaselt tasustatud.\nTeisena tõi Tamm välja noorte kodanikuaktiivsuse, näiteks osalemise noortevolikogudes või -ühendustes. Noored peavad tundma ja nägema, et nende hääl loeb ja neid võetakse kuulda. \"Samuti on üks suur eesmärk tegeleda selliste noortega, kellel ei ole head tugivõrgustikku ehk nad on tõrjutud, tõrjutusriskis või maadlevad probleemidega,\" lisas ta.\nRiin Tamm\n Autor/allikas: \nVirgo Siil\nMinisteeriumis on plaanis luua ühtse keskhariduse kontseptsioon, mis tähendab seda, et noortel on koolis rohkem valikuvõimalusi. Tamme arvates ei ole noortel koolis piisavalt tuge, mis suunaks neid õigeid karjäärivalikuid tegema. Näiteks toob ta välja, kuidas loodusteadus ei ole noorte seas nii populaarne just seetõttu, et sellest teemast ei osata koolides piisavalt põnevalt rääkida ning neis huvi tekitada. Enne kui noored ülikooli tõttavad, ei tea nad täpselt, mis neid seal ees võib oodata. \nSamuti soovib teadlane murda müüti, et kutsekool on nendele, kes ülikooli sisse ei saa. \"Ka kuldmedalist võib tegelikult ju minna kutsekooli, kui ta leiab oma südamelähedase eriala.\" Üks suur miinus on Tamme sõnul ka see, et kooli ja õpetajaid hinnatakse selle järgi, mitu last on kuskil olümpiaadil käinud. See viib lõpuks selleni, et laps on suure koormusega lihtsalt ribadeks tõmmatud. \nÜks probleem ühiskonnas on see, et tüdrukute osakaal teaduses ja loodusainete/tehnoloogia huviringides on võrreldes poistega üsna väike. \"Rakett 69\" saatesse otsime ka ikkagi tikutulega neid teadushuvilisi tüdrukuid taga,\" muljetas teadlane. Tema sõnul tunnevad tüdrukud ennast ebakindlalt, kui nad on koos poistega huviringides, sest neile ei anta võimalust end tõestada. Tüdrukud ei saa sealt sellist eduelamust nagu poisid. Positiivse näitena olukorra leevendamisest tõi Tamm välja Taavi Kotka loodud HK Unicorn Squad tehnoloogiakooli, kus on ruumi ainult tüdrukutele. Tema sõnul on projekt aidanud kasvatada tütarlastes suuremat huvi teaduse vastu. \n\"Minu üks eesmärk teaduse populariseerimisega on näidata, et ka noored naised võivad teadust teha ja väga nutikad olla.\"\nRiin Tamme sõnul on selline sooline lõhe olemas ka ülikoolis – teaduses on mehi ikka rohkem kui naisi. Ta loodab, et uued noored inimesed, kes teadusesse tulevad, on stereotüüpidest vabamad. \"Minu üks eesmärk teaduse populariseerimisega oli näidata seda, et ka noored naisterahvad võivad teadust teha ja olla väga nutikad,\" meenutas naine. \nKeegi ei tohiks eriala valikuid langetada selle põhjal, mida vanemad, sõbrad või õpetajad ütlevad. Tamme arvates oleme veel üsna kaugel noortekesksest lähenemisest. Tema suur unistus on see, et noor oleks omaenda valikute keskpunktis. \"Tuleb teha seda, mis teeb sind õnnelikuks, ükskõik, mis asi see ka siis on ja mis teised sellest arvavad,\" innustas Tamm langetama valikut mõeldes vaid iseendale.\n "
        },
        {
          "päis": "ERR-i teleuudised kell 9:00",
          "sisu": ""
        },
        {
          "päis": "Politsei keelas palestiinlaste toetuseks plaanitud kogunemise Tartus algselt ära",
          "sisu": "Politsei- ja piirivalveamet keelas novembris avaliku koosoleku palestiinlaste toetuseks, põhjendades seda seadusesättega, mis ei luba korraldada vihkamist ja vägivalda õhutavaid koosolekuid. Detsembri algul sai kogunemine politsei loal siiski toimuda.\n \n9. novembril laekus politseile avaliku koosoleku registreerimise teade, mille kohaselt plaaniti 18. novembril korraldada Tartu Raekoja platsil rahumeelset ja rahvusvahelisele õigusele viitava infoga avalikku kogunemist.\nPolitsei soovis korraldajate esindajalt teada, millised on üritusel kasutatavate plakatite sõnumid, et need saaks eelnevalt üle vaadata, ning soovitas mõelda ka alternatiivsele asukohale, kuna soovitud ajaks ei pruugi Raekoja platsis uisuväljaku rajamise tööd valmis saada.\nKorraldajate esindaja Agnes Joyet pakkus teise sobiva asukohana välja Küüni ja Uueturu tänava ristumispaiga. Ta saatis korrakaitsjatele näiteid kavandatavatest plakatitekstidest, need olid muu hulgas \"Muhu saare suurusel alal elab 2,2 miljonit inimest, keda pommitab tuumariik!, \"Lõpp tsiviilisikute hukkamisele!\", \"Palestiinlastel on õigus elule\" ja \"Ära ole genotsiidi/tuhandete tsiviilisikute tapmise vaikiv pealtvaataja\".\nSamas märkis ta, et kuna tegemist on avaliku kogunemisega, siis ei saa korraldajad ennustada teiste ühinejate toodud plakatitekste.\n\"Loomulikult küll aga kohe, kui me märkame kellegi plakatil ilmselgelt vägivalda või seadusevastast tegevust õhutavaid tekste, siis palume need eemaldada,\" lubas korraldajate esindaja.\nLisaks kinnitas ta, et ka korraldajate kindel soov on rahulik kogunemine, mõistlik mõttevahetus ja meelsuse avaldamine.\nPolitsei aga otsustas avalikuks koosolekuks luba mitte anda ja saatis selle kohta korraldajatele teate päev enne plaanitud meeleavaldust.\n\"Tartu politseijaoskond kaalutles otsuse tegemist, kuid jõudis seisukohale, et ei luba antud avalikku koosolekut korraldada. Keeldume, kuna Teie korraldatud koosolekule võivad ilmuda ka teised kodanikud, kasutades plakateid, mis võivad sisaldada agressiooni õigustamist,\" teatas PPA Tartu piirkonnavanem Siim Linnard kirjas, mis dokumendiregistris kuni 2098. aastani salastati.\nTa viitas keeldumises seadusesättele, mille kohaselt on keelatud korraldada või pidada koosolekut, mis õhutab vihkamist, vägivalda või diskrimineerimist rahvuse, rassi, nahavärvi, soo, keele, päritolu, usutunnistuse, seksuaalse sättumuse, poliitiliste veendumuste või varalise või sotsiaalse seisundi alusel.\n1. detsembril andis politsei siiski loa korraldada palestiinlaste toetuseks meeleavaldus 2. detsembril, mil see Tartus Küüni tänaval ka toimus.\nPolitsei soovis vältida Tallinna meeleavaldusel toimunu kordumist\nPPA Tartu piirkonnavanem Siim Linnard ütles ERR-ile, et Eestis on keelatud pidada meeleavaldusi, mis õhutavad vihkamist või vägivalda.\n\"Novembri alguses toimus palestiinlaste toetuseks meeleavaldus Tallinnas, kus kasutati Iisraeli riigi ja inimeste suhtes vaenavaid väljendeid ja politsei määras viiele inimesele rahatrahvi. Selleks, et taolist olukorda ennetada ja veenduda, et avalik koosolek on rahumeelne, soovisime Tartu kogunemise korraldajaga ennetavalt üle käia korraldusega seotud küsimused,\" selgitas ta esialgset loast keeldumist.\nTa märkis, et nõuded koosoleku korrapidajale tulenevad seadusest ning politsei ülesanne on neile vajadusel tähelepanu juhtida. Muu hulgas peab korraldaja tagama, et koosolek ei õhuta vaenu ja kogunemisel on kindlad korrapidajad, kes kohapealse turvalisuse ja koosoleku rahumeelse kulgemise eest vastutavad.\n\"Igaühel on Eestis õigus meelt avaldada, kuni see ei riku teiste inimeste õigusi,\" lisas Linnard. \"Politsei ülesanne on veenduda, et need nõuded on täidetud ja võimalike riske ennetada. On tavapärane, et politsei kohtub avaliku koosoleku korraldajaga, räägib läbi võimalikud riskikohad, suhtleb turvafirma või korrapidajatega, kes kohapeal korda tagavad. Kaalutlesime koosoleku registreerimist põhjalikult, kuid keelasime selle põhjusel, et meie hinnangul ei olnud korraldaja piisavalt ohte läbi mõelnud ega tegutsenud nende maandamiseks.\"\nTa lisas, et politsei juhtis neile asjaoludele tähelepanu ka edasises kirjavahetuses ja kohtumisel ning kui puudused olid kõrvaldatud, registreeriti koosolek 2. detsembriks.\n\"2. detsembril möödus koosolek rahumeelselt ning rikkumisi seal ei esinenud,\" lisas politsei esindaja.\nSeda, miks esialgne keelav teatis sisaldas asutusesisese kasutamise märget, põhjendas Linnard koosoleku korraldaja isikuandmete kaitsega.\n "
        },
        {
          "päis": "Riiklik lepitaja lõpetas õpetajate palgatõusu läbirääkimised",
          "sisu": "Riiklik lepitaja allkirjastas kolmapäeval eriarvamuste protokolli, millega lõppeb lepitusmenetlus Eesti haridustöötajate liidu (EHL) ning haridus- ja teadusministeeriumi vahelises kollektiivses töötülis üldhariduskoolide õpetajate järgmise aasta töötasu alammäära küsimuses.\n \nLepitusmenetluse lõpetamine tähendab, et valitsus võib kehtestada kooliõpetajate palga alammäära järgmiseks aastaks enda äranägemisel, haridustöötajate ametiühingul aga tekib õigus korraldada streik üldhariduskoolides, järgides kollektiivse töötüli lahendamise seaduses sätestatud tingimusi. \nRiiklik lepitaja soovitas eelmisel reedel toimunud lepituskoosolekul kehtestada üldhariduskoolide töötajate palga alammääraks järgmisel aastal 1824 eurot, haridusministeeriumi ettepanek oli 1803 eurot ning EHL-i soov mitte vähem kui 1836 eurot.\nHaridus- ja teadusministeerium teatas esmaspäeval, et jääb reedesel lepituskoosolekul tehtud ettepaneku juurde. Haridustöötajate liit vastas teisipäeval, et lükkab tagasi nii riikliku lepitaja kui ka ministeeriumi pakkumise.\n\"Kuna riiklikul lepitajal pole kuskilt võtta kompromissi tagamiseks puuduvaid miljoneid, on kõik võimalused haridussektori töötülile vähegi realistliku lahenduse pakkumiseks ammendatud,\" ütles riiklik lepitaja Meelis Virkebau. \nEHL-i juht Reemo Voltri ütles esmaspäeval\n, et kuivõrd valitsuse pakutav palgatõus järgmiseks aastaks on neli korda väiksem õpetajate soovitust, tähendab see, et streik tuleb ja kõige varem jaanuari alguses. \"12. detsembril koguneb EHL-i volikogu ja siis me otsustame, millal streik toimub,\" lausus ta.\n\"Ma arvan, et õpetajate põhjus ei ole ainult see 33 eurot, mis järgmisel aastal saamata jääb lepituskokkuleppe raames, vaid et õpetajad soovivad ka oma tööülesannete ja töökoormuse teemal kokkulepet ja ma arvan, et see tuleb nüüd teha. Me alustame järgmisel aastal ikkagi neljapoolseid läbirääkimisi pikemaajalise haridusleppe sõlmimiseks Eestis. Tegelikult on ju see, mida õpetajad ootavad,\" ütles haridusminister Kristina Kallas \"Aktuaalsele kaamerale\".\nKallas ütles teisipäeval \"Esimeses stuudios\"\n, et õpetajate soovitud palgatõusuks leks valitsusel vaja leida veel 10 miljonit eurot ning et sellist summat pole kiiresti võimalik kusagilt leida.\n "
        },
        {
          "päis": "Inimrobotid tungivad inimestest robotite marjamaale",
          "sisu": "Robotite ja tehisaru kiire arengu tõttu pole kaugel aeg, kui ennast ei saa kindlalt tunda ka rutiinset füüsilist tööd tegevad inimesed, nendib R2 tehnikakommentaaris Kristjan Port.\n \nTehnoloogilise võidukäigu monumentaalne käilakuju Thomas A. Edison oli kindel, et \"Viis protsenti inimestest mõtleb; kümme protsenti inimestest arvab, et nad mõtlevad; ja ülejäänud kaheksakümmend viis protsenti pigem surevad kui mõtlevad.\". Järelikult on siis enamik inimesi hoopis inimrobotid.\nNeid on vaja veel mõnda aega. Suurema aja tööstusrevolutsiooni-järgsest haridusest on saatnud püüded kujundada noorest inimesest võimalikult standardset töötajat. Sellist, kes sobiks täitma masinate kõrval seda osa, mida viimased veel ei suutnud. Teistest mõistlikumad vastasid etteantud vormile kõige paremini ja said kinnitusena hindeks viie.\nKirjanik George Bernard Shaw pani tähele, et mõistlikud inimesed kohanduvad ümbritseva maailmaga, mil ebamõistlik püüab jätkuvalt maailma endaga kohandada. Seetõttu sõltuvad kõik edusammud ebamõistlikest inimestest, märkis inimese kirjelduse eest Nobeli preemia teeninud iirlane. Steve Jobs populariseeris sama mõtet ja siin me nüüd oleme, tänu ebamõistlikele inimestele.\nViie protsendi mõtlemise loovutamine tehisintellektile tundub tühine. See on ilmselt viga, kui uskuda Edisoni ja järeldada, et sellest piisas meid tänapäeva toonud arenguks. Isegi kui tegemist on kirjandusliku liialdusega, võib asjalikumalt väita, et põhjalikum mõtlemine pole kerge ja ilma harjutamata peaaegu saavutamatu. See eeldab teadmisi, mida hangitakse põhjaliku mõttetööga. Seejuures teadmiste meres surfamisest üksi ei piisa, kui kaldal kuivab viimnegi kaasavõetud veepiisk.\nSestap pole tehisliku mõtlemismasina arendamine üleüldse ebaloomulik eesmärk. Nendega kaasneb igavene küsimus – mida inimesed peaks oma eluga peale hakkama, kui nende viie protsendi pingutusest enam esikohal püsimiseks ei piisa?\nVähemalt esialgu jääb neile alles kehalisem töö. Paistab, et sujuvalt ja oskuslikult liikuvate robotite loomisel oleme alles lapsekingades. Masinale keerulisi, kuid meile automaatseid liigutusi eeldavaid ülesandeid peame veel tükk aega ise täitma. Lisaks on meil keha, mida saab samuti müüki panna. Pelgast heast mõtteviljast enamasti ei piisa, keegi peab need ka täide viima, näiteks ravimite arendamisel.\nRavimifirma AstraZeneca panustas\n esmaspäeval 247 miljon dollarit usus, et tehisintellekt suudab inimesest paremini töötada välja vähivastaseks võitluseks mõeldud molekule. Raha hakkab kasutama tehisintellektil põhinevat ravimidisaini platvormi omav partnerettevõte, mis kasutab muu hulgas avalikkusele juba tuttavaid generatiivseid tehisintellekti mudeleid, et luua miljoneid potentsiaalseid sünteetilisi antikehi. Neist sõelutakse välja kõige suurema potentsiaaliga kandidaadid.\nSeejärel on vaja inimesi. Neid, kes korraldavad ravimiuuringuid või osalevad neis. Inimesi on vaja vähemalt senikaua, kuni pole loodud inimesest sünteetilisi mudeleid, mille peal saaks ravimite mõju teoreetiliselt kontrollida. Näiteks rajaneb taolisel teoreetilisel reaalsusel uuema aja tuumarelva arendamine. Reaalsed tuumarelva katsetused on majanduslikult ja poliitiliselt liiga kallid.\nSel moel ringi vaadates leiab inimestele veel mõnda aega tööd. Kardetavasti tähendab uue aja töö väiksemat palka. Sellele viitas ka nädalapäevad tagasi avaldatud \nEuroopa Keskpanga analüüs\n, kuigi aega pole kuigi palju.\nHiljuti demonstreeriti, kuidas inimesega võrreldes piiratud liikumisvõimega laborirobot sai tehisintellektilt ideid paari miljoni uue sünteetilise materjali valmistamiseks. Reaalselt laboris aineid segades ja töödeldes demonstreeris robot 380 000 uut \npüsivate omadustega materjali\n. Seega lisandus lühikese ajaga kümme korda rohkem stabiilseid ühendeid, kui olid jõudnud inimesed selleks ajaks avastada.\nNeist on ilmselt mõned ka päriselt kasulikud. Kuigi nendegi valimisel võib vist inimese käest vastust ootama jäädagi. Laboriroboti töövõime ja täpsus ületab inimest, kelle liigutuste universaalsus pole antud töös oluline.\nInimese kehalise töö konkurentsi kasvule osutavad veel paar värsket näidet. Peking andis hiljuti välja \nhumanoidrobotite arendamise\n suunised. Pikem eesmärk on luua vajalik masstootmise tehnoloogia 2025. aastaks ja tagada tootmiseks usaldusväärne tarneahel 2027. aastaks. Suuniste sõnastus jagab strateegia intrigeerivalt kolmeosalise inimpõhise talitlusliku osa vahel: aju, väikeaju ja jäsemed.\n\"Aju\" peatükis kirjeldatakse keskkonna tajumiseks, käitumise juhtimiseks, inimese ja masina interaktsiooniks ning integreerimiseks kõikvõimalike süsteemide ja seadmetega vajaliku loogikakihi loomist. \"Väikeaju\" peatükk sätestab robotite liikumise ja asjade manipulatsiooni juhtimisega seotud eesmärgid. \"Jäsemete\" kategooria peegeldab robotite reaalset kokkupuudet füüsilise maailmaga ning keskendub nende kõige nähtavamatele osadele, nagu osavad, tugevad ja ülitäpsed käed, kerged konstruktsiooni materjalid, kauakestvad akud ja muud energiahalduslahendused.\nVõidujooks on alanud. USA-s algasid esimese humanoidroboteid valmistava vabriku ehitustööd. Äriplaan näeb ette aastas vähemalt 10 000 kahejalgse roboti tootmist. Neist enamik leiab töö Amazoni ladudes ja teistes suurettevõtetes, kus vajatakse senistest tööstusrobotitest osavamaid ning inimestest vastupidavamaid ja võimetelt tublimaid töölisi.\nOlgu lõpetuseks meenutatud, et OpenAI defineerib universaalset tehisintellekti (AGI –\n artificial general intelligence\n) autonoomse süsteemina, mis ületab inimesi enamikus majanduslikult väärtuslikumates ülesannetes, tuues kasu kogu inimkonnale. Nüüd jääb meile vaid välja mõelda, mida tahame. Sellele peaks panustama rohkem kui viis protsenti inimkonna mõttetööst ja kaasama üle viie protsendi inimkonnast.\nEsmaspäevast neljapäevani võib Kristjan Porti tehnoloogiakommentaari kuulda Raadio 2 \nsaates \"Portaal\"\n.\n "
        },
        {
          "päis": "Asjatundjad: lasteürituste müratasemele tuleb senisest rohkem tähelepanu pöörata",
          "sisu": "Spordiüritusetega, olgu selleks rahvajooks, ujumisvõistlus või tantsumaraton, kaasneb paratamatult keskmisest suurem müra, sest rahvarohked üritused eeldavad teadustamist ja ka pealvaatajate-kaasaelajate meeleolu ülevalhoidmist.\n \nSee, kust jookseb piir mõistliku helitugevuse ja tervistkahjustava müra vahel, sõltub paljuski ka üritusel viibitud ajast. Tallinna ülikooli psühholoogiaõppejõud Avo-Rein Tereping ütleb, et siin kehtib reegel „mida vähem, seda parem\", eriti just lastele ja noortele suunatud üritustel. Jätkab Reene Leas.\n "
        },
        {
          "päis": "Treieri klubi sai Meistrite liigas korraliku koslepi",
          "sisu": "Eesti korvpallikoondislase Kaspar Treieri koduklubi Sassari Dinamo kaotas Meistrite liiga kohtumises võõrsil suurelt Ateena AEK-ile 79:110 (18:31, 17:24, 24:26, 20:29).\n \nTreier viibis platsil 14 minutit, viskas kaks punkti (kahesed 1/2, kolmesed 0/2), võttis ühe lauapalli, jagas ühe resultatiivse söödu, kaotas kaks korda palli ja tegi neli viga.\nSassari paremad olid Breein Tyree 21 ja Alessandro Cappelletti 17 punktiga, leedulane Mindaugas Kuzminskas tõi võitjatele 21 silma.\nKui AEK on võtnud D-grupis kõik viis kohtumist, siis Sassaril on neljast mängust kirjas vaid üks võit. Kuna neljaliikmelisest seltskonnast pääseb edasi kolm paremat, siis lootused ei ole kadunud, aga viimases voorus tuleb kodus kindlasti Szczecini meeskonda võita.\nTabeliseis: 1. Ateena AEK 5-0, 2. Ludwigsburg 2-2, 3. Sassari 1-4, 4. Szczecin 1-3.\n "
        },
        {
          "päis": "Loomaarst: koeri kaitseb külma eest õige riietus",
          "sisu": "Loomaarst Marleen Emilie Vilderson selgitas \"Terevisioonis\", et talvisel ajal kaitseb koeri külma eest kõige paremini korralik riietus.\n \nSee, millised koerad talvisel ajal õues käies riideid vajavad, sõltub Vildersoni sõnul mitmest tegurist. Näiteks mängib olulist rolli ilm. \"Märjema ilmaga võiks pigem kõigil mingisugune kate peal olla,\" märkis ta ning selgitas, et märjaks saades hakkab koertel kiiremini külm.\nSamuti sõltub riiete kandmise vajadus koera tõust, suurusest, tervislikust seisundist ja sellest, millises kliimavöötmes loom aretatud on. \"Mõned karvutud võiksid sügisest kevadeni midagi seljas kanda,\" täheldas loomaarst, kelle sõnul on eriti oluline koerale riided selga panna just miinuskraadide ajal.\nÜks, mis võib märku anda, et koeral on külm, on värisemine. \"Aga värisemine võib väljendada ka teisi probleeme, näiteks valu, stress ja palavik,\" rõhutas Vilderson. \"Kõige lihtsam viis, mida omanik teha saab, on mõõta temperatuuri. Siis ei hakka ta soojendama looma, kes soojendamist ei vaja.\"\nJalanõusid soovitab Vilderson kasutada neil koertel, kel on probleemsem nahk ning kes kipuvad käppasid rohkem lakkuma. Selleks, et koera käppi hoida, soovitab ta alati pärast väljaskäiku looma käpad ära pesta, sest nii tuleb sool ja kiviklibu käppadelt ilusti maha.\n "
        },
        {
          "päis": "Kaitseministeerium kaalub territoriaalmere külgvööndi kehtestamist",
          "sisu": "Kaitseministeerium valmistab ette seaduseelnõu, mis lubaks teatud juhtudel peatada laevu ka väljaspool Eesti territoriaalmerd.\n \nMerepiirist kuni kaksteist meremiili kaugemale ulatuva külgvööndi kehtestamisega tugevneks kontroll ümberkaudse mereala üle, kuid see ei taga siiski veel merealuste kaablite ja torude täielikku kaitset. Jätkab Madis Hindre.\n "
        },
        {
          "päis": "Vabariiklased seovad Ukraina abistamise immigratsioonisüsteemi muutmisega",
          "sisu": "Valge Maja üritab survestada Kongressi vabariiklasi andma Ukrainale lisaraha, kuid kõnelused on ummikseisus.\n \nVabariiklased soovivad vastutasuks immigratsioonisüsteemi muutmist, kuid ütlevad, et demokraadid pole valmis seda arutama. Washingtonist jätkab Maria-Ann Rohemäe.\n "
        },
        {
          "päis": "Kuslapuu: võiks olla midagi uut kuulata neil, kes on jõuludest stressis",
          "sisu": "Lonitseera avaldas digilevis jõulualbumi \"Loni jõulud\", mis on ansambli juhi Kaisa Kuslapuu sõnul mõeldud inimestele, kes on stressis ja häiritud, et jälle on jõulud tulemas, aga muidugi ka kõigile neile, kes armastavad tuntud jõululaulude uusversioone.\n \n\"Ma olen täiega talveinimene. Lumi on maas ja tuju on hea, varsti lähen soome kelguga sõitma,\" rõõmustas Kaisa Kuslapuu, autorilauluansambli Lonitseera juht, laulja ja laulukirjutaja. \"Mulle meeldib mitte olla higine.\"\n\"Tuleb meenutada lapsepõlvest momenti, mil nägid päkapikku ja siis tuleb loomulik valmidus koostööks kõigega, mis juhtub jõulude ajal,\" andis Kuslapuu nõu neile, kes ei ole jõuludest vaimustuses.\nKuslapuu sõnul otsustasid nad jõulualbumi teha, sest jõulualbumeid lihtsalt pole palju tehtud. \"Tegin eeltööd ja selgus, et Birgitil on olnud, Karavanil on legendaarne jõulualbum ning Ummamuudul ilmus 90-ndatel aastatel ikooniline jõulualbum. Seepärast mõtlesime, et võiks olla midagi uut kuulata inimestele, kes on stressis ja häiritud, et jälle on jõulud. Äkki me saame siin kuidagi neid aidata.\"\n\"Idee oli, et plaadil võiks olla vähemalt kaks ilusat lugu ja ülejäänutega siis vaatame,\" ütles Kuslapuu. \"Lood on olemasolevate jõululaulude uusversioonid. Midagi oleme neis lauludes teistmoodi sättinud.\"\nKuslapuu sõnul sündis mõte jõulukontserdi ideest, mille nad teostasid eelmisel aastal. \" Mõtlesime, et tahaks teha kõige klišeelikumat jõulukontserti, mis toimub kirikus, kus lapsed mängivad flööti, kus laulab keegi, kes on meist kuulsam ja kes siis seob selle kuidagi kõik kokku härdaks, veidi irooniliseks jõulutervikuks. Meist kuulsamad on näiteks Priit Strandberg ja Märt Avandi, kes plaadil kaasa teevad. Näitlejad meeldivad alati inimestele ja näitlejad oskavad alati õnneks ka laulda. Me eksperimenteerime ja üritame publikut mingite asjadega üle kavaldada. Ja õnneks need lood, mis on nüüd plaadile jõudnud, on juba leidnud ka tänuväärseid kuulajaid.\"\n\"Plaati me tänavu ei esitle ja kontserte ei tee, aga näitame lühikest dokfilmi, kuidas me suvel neid laule salvestasime. Panime suvel Raplas Susi stuudios kuuse üles ja kaunistasime stuudio paksult ära.\"\nKuslapuu sõnul on head laulusõnad lotovõit. \"Tuleb lihtsalt lahtise pea ja meelega ringi käia, lugemus tuleb ka kasuks, kui oled lapsena häid luuletusi lugenud. Ema ja isa tegid järelikult midagi õigesti.\"\n "
        },
        {
          "päis": "ERR-i Pärnu korrespondendiks saab Kristi Raidla",
          "sisu": "Eesti Rahvusringhäälingu uudistetoimetusega liitub Kristi Raidla, kes hakkab Pärnu ja Pärnumaa korrespondendina vahendama piirkondlikke uudiseid kõikidel ERR-i uudisteplatvormidel.\n \nAlates 2024. aasta jaanuarist vahendab Pärnu ja Pärnumaa uudised rahvusringhäälingu tele- ja raadiouudistele ning veebiportaali Kristi Raidla, kes võtab ameti üle pensionile siirduvalt Ester Vilgatsilt.\n\"Oleme Ester Vilgatsile väga tänulikud pikaajalise pühendunud töö eest ERR-i uudistetoimetuses. Kristi Raidla eestvedamisel on Pärnu ja Pärnumaa sündmused kindlasti ka edaspidi hästi kajastatud,\" ütleb ERR-i uudistetoimetuse juht Anvar Samost.\nKristi Raidla on omandanud Tartu Ülikoolis magistrikraadi ajakirjanduses ja kommunikatsioonis ning õppinud lisaks turismi- ja hotelliettevõtlust. Haapsalus sündinud ja Haapsalu Wiedemanni gümnaasiumi lõpetanud Raidla on Pärnus elanud nüüdseks rohkem kui 20 aastat. Alates 2017. aastast on ta töötanud politsei- ja piirivalveameti Lääne prefektuuri pressiesindajana Pärnus.\nEesti Rahvusringhäälingul on kogu Eestit hõlmav korrespondentide võrgustik piirkondlike uudiste ja sündmuste kajastamiseks. Lisaks Pärnu ja Pärnumaa korrespondendipunktile on ERR-i uudistetoimetusel korrespondendid Võru- ja Põlvamaal, Läänemaal ja Hiiumaal, Saaremaal, Kesk-Eestis, Narvas, Virumaal ja Valgamaal. Kohalikke uudiseid vahendavad ka Tartu ja Narva stuudio.\n "
        },
        {
          "päis": "Päeval on kuni 12 külmakraadi",
          "sisu": "Ilmast räägib sünoptik Karl Erik Krepp.\n \n"
        },
        {
          "päis": "Karol Metsa klubi pääses Saksamaal veerandfinaali",
          "sisu": "Eesti jalgpallikoondislase Karol Metsa koduklubi St. Pauli alistas Saksamaa karikasarjas võõrsil Homburgi meeskonna 4:1 ja pääses veerandfinaali.\n \nHauke Wahl viis St. Pauli regionaalliiga meeskonna vastu 24. minutil juhtima, kuid vaid neli minutit hiljem õnnestus Markus Mendleril viigistada.\nTeisel poolajal vormistasid Elias Saadi (64. minutil), Marcel Harteli (67.) ja Johannes Eggesteini (73.) tabamused St. Paulile siiski võidu.\nMets tegi St. Pauli särgis kaasa kõik 90 minutit.\nHetkel ei ole veel teada, kellega St. Pauli veerandfinaalis vastamisi läheb. Praeguseks on koht kaheksa hulgas tagatud ka Mönchengladbachi Borussial, Kaiserslauternil ja Düsseldorfi Fortunal.\nÜlejäänud neli veerandfinalisti selguvad kolmapäeva õhtul. Järgmise ringi paarid loositakse pühapäeval, 10. detsembril ja mängud peetakse jaanuari lõpus või veebruari alguses.\n "
        },
        {
          "päis": "Riina Sikkut: vanemahüvitise perioodi lühendamine oleks halb mõte",
          "sisu": "Lõputu spekuleerimine vanemahüvitise perioodi lühendamise üle võib olla just selline ebakindluse suurendamine, mis sündimusele negatiivselt mõjub. Vanemahüvitise lühendamine pooleteiselt aastalt ühele aastale on halb mõte, kirjutab Riina Sikkut.\n \nMida te arvate mõttest kaotada klassijuhatajatunnid, sest siis ei pea õpetajatele nende eest lisatasu maksma? Kuidas kommenteerite ideed, et hooldereformiga rahulolematud omavalitsused võiksid riigi antud lisaraha tagasi maksta ja seadusest tulenevaid kohustusi täita riigi toeta? Kuna pikk vanemahüvitise periood hoiab naised tööturult eemal ja suurendab palgalõhet, siis kas toetate mõtet, et edaspidi maksta vanemahüvitist vaid isakuu eest, aga emadele üldse mitte?\nMina arvan, et klassijuhatamise eest tuleks hakata ühtset miinimumtasu maksma, sest tegemist pole õpetaja hobi, vaid lisaülesandega. Hooldereform andis omavalitsustele juba varem seaduses olnud kohustuste täitmiseks lisaraha ja selle asemel, et riigi vastu kohtusse minna, võiks siis täita seadust ilma lisarahata. Eestis on sooline ebavõrdsus suur ning seda aitaks vähendada hoolduskoormuse võrdsem jagunemine ehk siis pool aastat vanemahüvitist emale, pool aastat isale ja pool aastat vanematel omavahel otsustada, kes vanemahüvitist saab.\nKas vanemahüvitise perioodi lühendamine kolmandiku võrra aitaks riigieelarves plaanitud kokkuhoiueesmärki saavutada?\nMitu päeva oleme nüüd avalikkuses arutanud viimase küsimuse ehk vanemahüvitise perioodi lühendamise üle. Samal ajal mõistmata, kust selline idee üldse pärit on, sest tulihingelisi pooldajaid pole keegi veel kohanud.\nOlgu siis öeldud, loodetavasti teemale mõttelise joone alla tõmbamiseks, et perioodi lühendamine pooleteiselt aastalt ühele aastale on halb mõte. Matemaatiliselt saaks kokkuhoidu küll saavutada, aga teisel pool võrdusmärki on lisaks arvule ka elu.\nAastane vanemahüvitise periood tähendab, et üle Eesti peab olema hoiu- ja sõimekohti aastastele lastele. Neid ei ole. Isegi kui oleks, siis naasevad tööle vanemad, kellel ei ole majanduslikult võimalik kauem lapsega kodus olla. Majanduslikult paremal järjel lapsevanemad saavad tööle naasmist edasi lükata, sest lapsehoolduspuhkusel saab ju olla lapse kolmeaastaseks saamiseni.\nKõik lapsed on võrdselt tähtsad. Seega ei peaks riiklik vanemahüvitise skeem ebavõrdsust süvendama, eriti kui juba praegu erinevad meil vanemahüvitise määrad rohkem kui kuus korda. Lisaks on kõik varasemad vanemahüvitise muudatused liikunud vastupidises suunas kui perioodi lühendamine: on tehtud süsteemi paindlikumaks, lubatud vanemahüvitist võtta näiteks pooles ulatuses kolme aasta jooksul ja lubatud on hüvitise saamise ajal töötamist.\nTerviseministrina pean selles teemas meelde tuletama ka rahvatervise eesmärke ja selgitama ka rinnaga toitmise tähtsust. Rahvusvaheline teadmispõhine soovitus on, et rinnapiim peaks esimesed kuus elukuud olema lapse ainus toit, seejärel tavatoiduga harjutamise kõrval võiks laps rinnapiima saada ka peale aastaseks saamist. Kasulik nii ema kui ka lapse tervisele, sest kaitseb krooniliste mittenakkushaiguste eest. Aastaselt hoidu minek rahvatervise eesmärke otseselt ei toeta.\nKuigi sisuliselt on tegemist halva plaaniga, siis murettekitav on hoopis see, et tolmu keerutatakse üles põhjuseta. Keegi ei kurda vanemahüvitise perioodi pikkuse üle. Ükski huvirühm sellist muudatust ei taotle.\n\"Ma pole mitte kunagi kuulnud, et keegi tegelikult arutaks vanemahüvitise perioodi lühendamist.\"\nKoalitsioonilepingus kirjas ei ole, eelarveläbirääkimistel ei räägitud, valitsus pole senini üldse mingisuguseid vanemahüvitise muudatusi arutanud. Enne kevadet, kui valmib sotsiaalministeeriumis vastav analüüs, ei plaani ka arutada. Olles olnud viis ja pool aastat poliitikas, pole ma mitte kunagi kuulnud, et keegi tegelikult arutaks vanemahüvitise perioodi lühendamist. Ilmselt seetõttu, et see on halb mõte.\nUudisväärne on hoopis rekordiliselt väike sündide arv ja veelgi teravam arutelu peaks käima madala sündimuse põhjuste üle. Demograafilised muutused, elukalliduse kiire kasv, kriis kriisi otsa ja majanduslik ebakindlus.\nKas vanemahüvitise perioodi lühendamise üle lõputu spekuleerimine ei või olla just selline ebakindluse suurendamine, mis sündimusele negatiivselt mõjub? Mina ei tea.\nKüll olen veendunud, et need ligi 11 000 sel aastal sündinud ja veel jõulukuul sündivat last vajavad head kasvukeskkonda, et nad saaksid elada pika ja terve elu. Ja seda me saame teha, kui meil on vanemlusprogrammid vanemlike oskuste arendamiseks, kodulähedased lasteaiakohad, kaotada tervishoiu lisarahastamisega ravijärjekorrad laste jaoks ning heade õpetajate järelkasvu kindlustamine.\n "
        },
        {
          "päis": "Raadiouudised (06.12.2023 09:00:00)",
          "sisu": ""
        },
        {
          "päis": "Soojal maal on kõne valjem",
          "sisu": "Maailmas kõneldakse tuhandeid keeli, mis pidevalt muutuvad, saades mõjustusi nii üksteiselt kui küllap ka kõnelejate elukeskkonnalt. Nüüd on rühm keeleteadlasi avastanud, et kuumemais paigus podiseb keelekatel vajemini.\n \nHiina ja Saksa teadlased eesotsas Qibin Raniga Tianjinis asuvast Nankai Ülikoolist väidavad ajakirjas \nPNAS Nexus\n, et keelekõnelejate tüüpilise elukeskkonna keskmine temperatuur mõjutab mõnede keelte häälikute hääldamise valjust.\nÜldine suundumus on, et soojematel maadel kõneldakse kohalikke keeli valjemini kui külmematel.\nRanil ja kolleegidel on nähtusele ka seletus valmis: asjasse on segatud meid ümbritsev õhk, ilma milleta ei saa olla ei kõnet ega kõne kuulmist meile enim tuntud kujul. Kõne kandub läbi õhu helilaineina, ja õhu füüsikalised omadused mõjutavad nii kõne kuuldavale toomist kui ka levi ja vastuvõttu.\nKülmas õhus, kus niiskust vähem, võib häälepaelte võngutamine heliliste häälikute esile kutsumiseks olla energianõudlikum kui soojas. Soojas õhus seevastu kipuvad helitute häälikute kõrgemad sagedused kergemini neelduma.\nRan ja ta kaaslased söandvad sedalaadi väidetega välja tulla, olles kasutanud üle 5000 keele kohta teavet sisaldavat andmbebaasi ja vaadanud sinna kõrvale üksikasjalikke õhutemperatuuri mõõtetulemusi kogu maailma maismaalt viimasest neljast aastakümnest.\nNad panid tähele, et kõige rohkem esines valje häälikuid ekvaatori lähistel kõneldavais keeltes, eriti Okeaanias ja Aafrikas. Kõige vähem tuli valje häälikuid aga ette sališi keeltes, mida kõneldakse Kanada ja Ameerika Ühendriikide piirialadel Põhja-Ameerika lääneosas.\nOn ka erandeid: Kesk-Ameerikas ja Kagu-Aasias on keeli, mis hoolimata soojast kõneluskeskkonnast ei ole kuigi valjud; seda seletavad teadlased sellega, et temperatuuri mõju avaldumiseks võib mõnikord kuluda sajandeid.\nKaua aega eeldasid teadlased, et keel on looduskeskkonnast sõltumatu süsteem, mis areneb oma sisemise loogika järgi; uuemad uuringud, nagu praegunegi, on toonud uusi tuuli.\nTeadusuudised on Vikerraadios eetris esmaspäevast reedeni ca kell 8.35 ja laupäeval ca kell 8.25.\n "
        },
        {
          "päis": "Ametiühing: Hollywoodi näitlejad kiitsid heaks uue lepingu stuudiotega",
          "sisu": "Hollywoodi näitlejad USA-s kiitsid ülekaalukalt heaks uue raskesti kätte võideldud kokkuleppe stuudiodega, et lõpetada kuid kestnud streik, teatas ametiühing teisipäeval.\n \nNäitlejate ametiühing SAG-AFTRA (Screen Actors Guild-American Federation of Television and Radio Artists) kinnitas, et 78 protsenti hääletanud liikmetest kiitis mitmeaastase lepingu heaks ning pea 22 protsenti oli selle vastu.\nAmetiühingu president Fran Drescher ütles avalduses, et tegemist on SAG-AFTRA kuldajaga ning näitlejate ametiühing pole kunagi varem olnud nii tugev.\nAmetiühingu teatel sisaldab leping rohkem kui miljardi dollari väärtuses uusi hüvitisi ja hüvesid ning näitlejate kaitset tehisaru kasutamise eest stuudiotes.\nFilmi- ja Teleprodutsentide Liit (AMPTP), mis esindab stuudioid nagu Netflix Inc., Walt Disney ja teisi, teatas samuti, et tunneb heameelt leppeni jõudmise üle\n "
        },
        {
          "päis": "Eesti saalihokinaiskond alistas MM-il Austraalia",
          "sisu": "Eesti naiste saalihokikoondis alistas Singapuris toimuval MM-il Austraalia 5:0 (2:0, 2:0, 1:0) ja pääseb mängima 13. koha peale.\n \nEsimesel kolmandikul viskasid väravad Milja Alanko ja Piret Puidak, teisel Edith Pärnik ja Diana Klavan ning viimasel tegi skoori ka Sharlote Marleen Kõverik. Mängu parimaks nimetati Eesti poolelt Alanko.\n\"Väga hästi läks, võistkond tegi seda, mida vaja,\" kommenteeris Eesti koondislane Reti Väärt. \"Me ei lasknud ühtki väravat sisse, blokkisime väga palju viskeid.\"\n\"[Väravavaht] Saskia [Ormak] tegi nullimängu. Ründes lõime oma võimalused ära. Jäi veel löömata, aga vähemalt need, mis vaja, lõime ära.\"\nEesti alustas turniiri D-alagrupis 9:3 võiduga USA üle, kaotas seejärel Taanile 4:6 ja viigistas Jaapaniga 3:3. See \ntähendas\n Jaapani ja Taani järel kolmandat kohta ega pääsenud tosina tugevama hulka.\n13. koha mängus ollakse taas vastamisi ameeriklannadega, kes said jagu Prantsusmaast 4:1. \"Kõik mängu, viimane mäng, mitte midagi ei ole kuhugi vaja jätta,\" sõnas Väärt. \"Võit on vaja koju tuua.\"\n14. korda peetavad saalihoki naiste maailmameistrivõistlused on 11 korda võitnud Rootsi koondis, sealjuures viimased kaheksa turniiri. Eesti koondis on saanud parimal juhul 11. koha (2017).\n "
        },
        {
          "päis": "Vanemuise teatris esietendub Janusz Glowacki tragikomöödia \"Neljas õde\"",
          "sisu": "Ukraina lavastaja Stanislav Moissejev toob 9. detsembril Vanemuise teatris publiku ette Janusz Glowacki näitemängu \"Neljas õde\", mis esitab võimaliku versiooni sellest, mis juhtus Tšehhovi kolme õega pärast seda, kui nad olid lõpuks Moskvasse jõudnud.\n \nSee Moskva pole aga enam Tšehhovi-aegne unistuste paik, vaid 1990ndate varakapitalismi tõmblustes vaevlev Venemaa metropol, kus eluvõõrad intelligendid seisavad vastamisi nahaalsete ärikate ja sulidega. Lõhe kaunishingedest õdede ning täielikus seadusetuses tõmbleva impeeriumi vahel on seega kärisenud veelgi suuremaks.\nUue tõotatud maana kerkib Moskva asemel silme ette hoopis Hollywoodi filmitööstus, kuhu pääsemiseks näibki avanevat soodne võimalus. Absurdi ja groteski kalduv must komöödia räägib avaramas mõttes inimestest, kes ei suuda endale tunnistada, et nad elavad sootsiumis, mille aeg on lootusetult möödas.\nLavastaja Stanislav Moissejev ütles, et \"Neljas õde\" on kokteil mustast huumorist, bandiitlikust \naction\n-filmist ja õnnetute õekeste sentimentaalsetest stseenidest. \"Mu senised kokkupuuted eestlastega on kinnitanud, et eestlastel on väga hästi arenenud huumorimeel,\" avaldas Moissejev lootust, et tragikomöödia pakub teatripublikule naeru ja intensiivset vaatamist.\n\"Neljanda õe\" toovad Vanemuise teatri väikeses majas publiku ette Marika Barabanštšikova, Maarja Johanna Mägi, Kärt Kull, Piret Laurimaa, Ken Rüütel, Riho Kütsar, Veiko Porkanen, Margus Jaanovits, Robert Annus, Jüri Lumiste, Andres Mähar, Meelis Hansing ning Kaarel Kuusk.\nNäidendi on eesti keelde tõlkinud Hendrik Lindepuu. Lavastaja Stanislav Moissejev on ühtlasi ka lavastuse muusikaline kujundaja, kahasse Kaarel Kuusega. Lavastuse stsenograafki on Ukrainast, Volodimir Karaševski. Valguskunstnikutöö teeb Imbi Mälk.\n "
        },
        {
          "päis": "Raport: Venemaale kehtestatud naftasanktsioonid ei anna soovitud tulemust",
          "sisu": "Soomes tegutseva Energia ja Puhta Õhu Keskuse (Centre for Research on Energy and Clean Air - CREA) raport leiab, et Venemaale kehtestatud naftasanktsioonid ei anna soovitud tulemust, kuna Moskva hiilib piirangutest mööda ning ning naftadollarid voolavad endiselt Kremli varasalve.\n \nMaailma suurimaid majandusi ühendav G7 kehtestas eelmise aasta detsembris Vene naftale hinnalae. Selle kohaselt ei tohtinud Vene naftat müüa kallimalt kui 60 dollarit barreli kohta. Moskva aga jätkab toornafta eksporti ning kasutab naftadollareid oma sõjalise tegevuse rahastamiseks. \nCREA uuringu kohaselt on naftasanktsioonid viimase aasta jooksul läinud Kremlile maksma ligi 34 miljardit dollarit. Seda on siiski palju vähem, kui sanktsioonide kehtestajad 2022. aasta lõpus lootsid, vahendas \nPolitico\n. \nMoskva jätkab naftasanktsioonidest mööda hiilimist ning Vene nafta maksab rohkem kui 60 dollarit barreli kohta. \"Ülempiiri mõju on kehva järelevalve ja jõustamise tõttu piiratud,\" ütles CREA tippjuht Isaac Levi. \nCREA leiab oma raportis, et naftakauplejad tihti eiravad hinnalage. Uuring leidis, et ligi 48 protsenti Vene naftast veeti tankeritel, mis olid G7 või EL-i riikides tegutsevate firmade omanduses või nende poolt kindlustatud. Hinnalage aga plaaniti jõustada transpordi ja teenuste osutamise keeldude kaudu.\nOsa riike on suurendanud Vene fossiilsete kütuste importi, nende hulgas on ka India ja Hiina. Vene-Ukraina sõja ajal on India muutunud oluliseks Vene nafta importijaks, ostes peaaegu poole mereteel liikuvast Venemaa toornaftast. India omakorda ekspordib edasi Vene toornaftast tehtud naftatooteid, sh müüakse naftatooteid edasi USA-le ja Euroopa riikidele. \nUkraina on juba pikka aega hoiatanud, et Moskva üritab naftasanktsioonidest mööda hiilida. \n\"Kui sanktsioonid aasta tagasi kehtestati, siis valitses Venemaa turul paanika. Nende rahavoog vähenes. Kuid nad püüdsid üles leida nõrgad kohad ja lõpuks on nad suutnud seda teha,\" ütles Ukraina presidendi nõunik Oleg Ustenko. \nLääs kaalub nüüd Moskva-vastaste sanktsioonide karmistamist. Saksamaa rahvusvaheliste suhete instituudi majanduse ekspert Janis Kluge leidis, et lääs peaks võtma sihikule need naftakauplejad, kes aitavad Venemaal sanktsioonidest mööda hiilida. \n\"Sellel tööriistal (ülempiir) on veel potentsiaali, kuid selle jõustamist tuleb muuta,\" ütles Kluge. \n "
        },
        {
          "päis": "ERR-i teleuudised kell 7:00",
          "sisu": ""
        },
        {
          "päis": "Antetokounmpo ja James tüürisid oma klubid poolfinaali",
          "sisu": "Korvpalliliiga NBA hooajasisesel turniiril tagasid koha poolfinaalis ka Milwaukee Bucks ja Los Angeles Lakers.\n \nMilwaukee alistas kodus New York Knicksi 146:122 (37:35, 38:37, 37:24, 34:26) ja on tänavu võitnud 11 kodumängust kümme.\nGiannis Antetokounmpo viskas Milwaukee parimana 35 punkti ja jagas kümme resultatiivset söötu, mängujuht Damian Lillard panustas 28 silma ja seitsme tulemusliku sööduga.\nÜleplatsimeheks kerkis siiski kaotajate ääremängija Julius Randle, kes tabas väljakult viskeid 14/19 ja jäi pidama 41 punkti peal.\nLos Angeles Lakersil läks kodus Phoenix Sunsiga napimalt, võit tuli numbritega 106:103 (33:23, 26:24, 24:35, 23:21).\nLeBron James panustas 31 punkti ja 11 resultatiivse sööduga, Anthony Davise nimele jäi 27 punkti ja 15 lauapalli. 20 silma kogus lõpuminutil ka tähtsa kaugviske tabanud Austin Reaves. Phoenixi vägesid vedas 31 punktiga Kevin Durant, Devin Booker panustas 21 punkti ja 11 lauapalliga.\nNeljapäeval, 7. detsembris Las Vegases toimuvates poolfinaalides kohtuvad seega Milwaukee Bucks - Indiana Pacers ja Los Angeles Lakers - New Orleans. Võitjad mängivad kaks päeva hiljem samas kohas finaali.\n "
        },
        {
          "päis": "Kaks Eesti muuseumi on nomineeritud Euroopa aasta muuseumi auhinnale",
          "sisu": "Tartus asuv Eesti Spordi- ja Olümpiamuuseum ja Tallinnas asuv Kalamaja Muuseum on nomineeritud Euroopa aasta muuseumi auhinnale. Aasta muuseumi auhinda annab välja Euroopa Muuseumide Foorum ja võitja kuulutatakse välja maikuus Portugalis Portimão linnas.\n \nEuroopa aasta muuseumi auhinnale (EMYA) saab kandideerida muuseum, mis on avatud või oluliselt uuenenud alates 2019. aasta jaanuarist.\nSelle aja jooksul on spordimuuseum ehitanud ümber muuseumi põhikorrused, avanud püsinäituse \"Eesti spordi lugu\", avanud ühe hoidlatest ka külastajatele, andnud välja oma veebirakenduse ja avanud esimese ajutise suurnäituse ekstreemspordist.\n \"Oleme EMYA nominatsiooni üle ääretult õnnelikud, tegemist on meie jaoks tohutu tunnustusega, seda enam, et oleme Euroopa parimate muuseumite sekka valitud aastal, mil Tartu on Euroopa kultuuripealinn,\" sõnas Eesti Spordi- ja Olümpiamuuseumi juhatuse liige Siim Randoja.\n\"Spordimuuseume, kes sinna nomineeritud on, ei ole olnud palju, neid on olnud vähe ja meil on väga uhke selle rivi eesrinnas olla,\" lisas ta.\nKalamaja muuseum\n Autor/allikas: \nAron Urb\nKalamaja kogukonnamuuseum on loodud üheskoos Kalamaja kandi inimestega. Muuseum sai stardi 2018. aasta kevadel kohalike hulgas korraldatud küsitlusega, millele järgnesid mõttetalgud ja kohtumisõhtud. Kümned endised ja praegused kalamajakad on osalenud püsinäituse valmimisel, annetades esemeid ning jagades oma mälestusi eluolust Kalamaja asumis. Kalamaja muuseum avati 24. septembril 2021.\nKalamaja muuseumi juhi Kristi Paatsi sõnul on tegu Euroopa muuseumide Oscariga, mille puhul juba nominatsioon on suur asi. \"Eestis on väga tugevad muuseumid ja see on väga tugev tunnustus meie muuseumimaastikule. /.../ Kindlasti see tõmbab jälle tähelepanu ja toob kindlasti rohkemaid inimesi sellesse väikesesse muuseumisse,\" ütles Paats.\nEuroopa muuseumide aastaauhindu antakse välja 1977. aastast ning see on kõige tuntum rahvusvaheline muuseumide konkurss. Varem on Euroopa aasta muuseumi peaauhinna võitnud Kumu kunstimuuseum (Eesti Kunstimuuseum, 2008). Eripreemiad on saanud kolm Eesti muuseumi: esile on toodud Lennusadam (Eesti Meremuuseum) ja Haapsalu linnus (SA Haapsalu ja Läänemaa Muuseumid) ning Kenneth Hudsoni eripreemia on saanud Eesti Rahva Muuseum.\n "
        },
        {
          "päis": "Rootsi valitsus sattus kriitika alla mõne ametniku eelistamise pärast",
          "sisu": "Rootsi valitsust on tabanud järjekordne usalduskriis. Parlamendi põhiseaduskomisjon nõuab peaminister Ulf Kristerssonilt aru, miks makstakse kõrgemat palka neile riigikantselei teenistujatele, kes töötavad otseselt koalitsioonileppe punktide läbisurumisega.\n \nEelmisel nädalal kirjutas ajaleht Dagens Nyheter, et valitsusasutuste poliitikavälised ametnikud võivad järgmisel aastal saada kõrgemat palka, kui neist sõltub otseselt koalitsioonileppe punktide läbisurumine parlamendis. Palgatõusu ei saa aga need, kellel on küll samaväärsed ametikohad, aga teised tööülesanded.\nRiksdagi opositsioon esitas nüüd põhiseaduskomisjonile palve, et see uuriks Kristerssoni tegevust peaministrina ja selgitaks välja, kas selline tasustamine on kooskõlas kehtivate regulatsioonide ja valitsemisvormiga.\nRiigikantseleis töötab 5000 ametnikku ja just praegu käivad palgaläbirääkimised järgmise aasta töötasude üle. Enamik neist töötajaist on apoliitilised ja säilitaksid oma töökoha ka siis, kui valitsus vahetuks. Murdosa on siiski neid, kes on ametisse sattunud parteiliini pidi.\nDagens Nyheter kirjutas, et riigikantselei on ministeeriumidele saatnud käskkirja, milles on kirjas, kuidas töötajatega läbirääkimisi pidada. Eelisjärjekorras on need, kes töötavad valitsusleppe sisu jõustamise nimel.\nMalmö ülikooli politoloogiaprofessor Patrik Hall usub, et see õõnestab riigi aluspõhimõtteid. Hall uurib muutusi Rootsi avalikus halduses ega usu direktiivi lugedes oma silmi. Kui korralduse andis peaminister või mõni muu minister, on asi tõsine. Kui ei, siis ehk on tegemist tööõnnetusega, loodab ta.\nMinisteeriumidele on saadetud ka selged palgajuhised, mida on ka ametnikud ise kritiseerinud. Palga kujunemise protsessi ei tohiks sekkuda poliitiliselt, ütlevad ametiühingud. Demokraatlikus õigusriigis on teenistuja asi tagada sujuv töökorraldus, olenemata valitsuse poliitilisest koosseisust, ütleb roheliste partei eestkõneleja Amanda Lind.\nRohelised, Vasakpartei ja sotsiaaldemokraadid soovivadki, et põhiseaduskomisjon pööraks tähelepanu, kas palgadirektiivid vastavad ka objektiivsuse ja erapooletuse reeglitele ning selgitaks välja, kas Rootsi valitsus püüab riigiaparaati politiseerida.\nÜks riigiteenistuja, kellega Dagens Nyheteri ajakirjanik vestles, ütles end algul arvavat, et tegemist on arusaamatusega. Põhinevad palgad ju individuaalsetel kriteeriumidel, nagu teadmised, kompetents, kogemused ja tulemused – mitte sellel, kes juhtub töötama nende poliitikavaldkondadega, mida praegune valitsus peab kõige olulisemaks.\nHämamisele aitab kaasa riigikantselei personalijuhi selgitus. Ta ütleb, et plaan oli tõsta esile valdkondi, kus on eriti oluline eesmärkide saavutamine.\nJuhtimisekspertide hinnangul on Rootsi valitsus stressis. Peaaegu kolmandik ametiajast on möödas. Üldine arvamus valitsusest ei ole kuigi hea ning peaministripartei Moderaatide partnererakond Rootsi Demokraadid nõuab juba ministrikohti ja on ähvardanud vastasel juhul opositsiooni minna.\n "
        },
        {
          "päis": "Arsenal teenis Lutoni vastu viimasel hetkel kolm punkti",
          "sisu": "Inglismaa jalgpalli kõrgliiga 15. voorus alistas Londoni Arsenal võõrsil uustulnuk Luton Towni 4:3 ja kindlustas liidrikohta.\n \nGabriel Martinelli viis külalised 20. minutil juhtima, kuid vaid viis minutit hiljem Gabriel Osho viigistas. Gabriel Jesusi avapoolaja viimase minuti tabamus tähendas Arsenalile siiski 2:1 eduseisu.\nTeise poolaja alguses muutusid asjad aga kiirelt, sest 49. minutil Elijah Adebayo esmalt viigistas ja 57. minutil viis Ross Barkley kodumeeskonna juba juhtima. Seda jagus vaid kolmeks minutiks, kuni Kai Havertz lõi 3:3.\nFavoriit Arsenal teenis siiski kolm punkti, aga selle vormistamine jäi väga viimasele hetkele. Seitsmendal üleminutil saatis Martin Ödegaard kasti tsenderduse, mille Declan Rice peaga sisse lõi.\nTeises teisipäeval peetud kohtumises oli Wolverhampton Wanderers kodus üle Burnleyst 1:0. Mängu ainsa värava lõi 42. minutil Hwang Hee-chan.\nTabelitipp: 1. Arsenal 36 punkti (15 mängust), 2. Liverpool 31 (14), 3. Manchester City 30 (14), 4. Aston Villa 29 (14), 5. Tottenham 27 (14), 6. Newcastle 26 (14), 7. Manchester United 24 (14), 8. Brighton 22 (14).\n "
        },
        {
          "päis": "EL hoiatas terrorirünnakute eest Euroopas",
          "sisu": "Euroopa Liidu (EL) siseasjade volinik Ylva Johansson hoiatas, et Lähis-Ida konflikti tõttu ähvardab Euroopat jõuluperioodil tavalisest palju suurem terrorirünnakute oht.\n \nJohanssoni sõnul on eelseisval pühadehooajal Euroopa Liidus suur terrorirünnakute oht, kuna Iisraeli ja Hamasi vaheline sõda lõhestab ühiskonda, vahendas \nPolitico\n. \n\"Nägime seda hiljuti Pariisis, kahjuks oleme seda ka varem näinud,\" rääkis Johansson. \nEelmisel laupäeval pussitas ründaja Pariisis surnuks Saksa turisti ja haavas veel kaht inimest, hüüdes enne vahistamist väidetavalt \"Allahu Akbar\" (\"Jumal on suurim\"). \nPõhja-Prantsusmaa Arrasi linna keskkoolis toimus oktoobris noarünnak, islamist tappis siis kooliõpetaja. Prantsuse võimude teatel oli tegemist terrorirünnakuga. Ka Saksamaa võimud hoiatasid novembri lõpus islamistide rünnakute eest. \nTerroriorganisatsioon Hamas alustas 7. oktoobril rünnakut Iisraeli vastu. Iisrael alustas seejärel Gaza sektori pommitamist ning need sündmused vallandasid Euroopas antisemitismi laine. \n "
        },
        {
          "päis": "Eksperdid kutsuvad piirama lasteürituste mürataset",
          "sisu": "Eksperdid juhivad tähelepanu spordivõistluste või muude lastele ja noortele suunatud ürituste mürafoonile, mis võib mõnikord olla liiga vali ja kahjustada seetõttu osalejate tervist.\n \nSpordiüritusetega, olgu selleks rahvajooks, ujumisvõistlus või tantsumaraton, kaasneb paratamatult keskmisest suurem müra, sest rahvarohked üritused eeldavad teadustamist ja ka pealvaatajate-kaasaelajate meeleolu ülevalhoidmist. See, kust jookseb piir mõistliku helitugevuse ja tervistkahjustava müra vahel, sõltub paljuski ka üritusel viibitud ajast. Tallinna Ülikooli psühholoogia õppejõud Avo-Rein Tereping ütles, et siin kehtib reegel, mida vähem, seda parem, eriti just lastele ja noortele suunatud üritustel.\nSotsiaalministeeriumi määruse kohaselt ei tohiks lastele mõeldud üritustel müratase olla kõrgem kui 90 detsibelli. Müra mõju sõltub sellest, kui pikaks kujuneb kokkupuude müraga. Tereping selgitas, et kui näiteks 85-detsibellise helitugevusega heliväljas võib viibida kuni kaheksa tundi ja midagi hullu ei juhtu, siis iga kolme detsibelli lisandumisega väheneb aeg poole võrra.\n\"Nii et kui meil on 85 detsibelli kaheksa tundi, siis 88 detsibelli oleks neli tundi ja 91 detsibelli - siis jääb järele kaks tundi,\" rääkis ta.\nTerepingi sõnul on Tallinna Ülikooli tudengid teinud mõõtmisi näiteks fitness-treeningutel, kus treener pani treeningu taustaks mängima ka muusika.\n\"Mõõtmised näitasid, et seal on helitase sedavõrd kõrge, kus soovituslik viibimine oleks pool tundi, mõnes kohas isegi kuni 15 minutit, mitte rohkem. Kauema viibimise korral sellises heliväljas võiks juba tekkida kuulmiskahjustuse risk,\" rääkis psühholoog.\nTerviseameti keskkonnatervise osakonna peaspetsialisti Rasmus Pruusi sõnul saavad nad aastas müraga seoses umbes 10-12 pöördumist. \n\"Aastate jooksul on olnud erinevate avalike ürituste kohta kaebusi, on ka kino- ja kontserdisaalide, klubide, baaride müra kohta. Laias laastus on nad sellise lokaalse iseloomuga ja ikkagi lahendatavad,\" selgitas ta.\nPruus lisas, et avalike üritustega on probleeme pigem vähe, sest ürituse korraldamiseks tuleb taotleda kohalikult omavalitsuselt luba ja see eeldab kokkulepetest kinnipidamist.\nEesti teadlaste läbiviidud uuringust selgus, et 11-12 protsendil õpilastest on kuulmislangus 20 detsibelli või veelgi enam. Seega tuleks Terepingi sõnul kahtlemata tähelepanu pöörata ka noortele suunatud üritustel kasutatavale helitugevusele.\n\"Ma arvan, et need, kes spordivõistlusi külastavad näiteks või need, kes sellistel treeningutel osalevad, nad võiksid häälekamalt sellest rääkida. Tihtipeale ürituste korraldajad panevad sinna veel hästi valju taustamuusika ja seda võiks küll veidikene vaiksemaks teha,\" rääkis Tereping.\nTalvel sadu lapsi võõrustava Tallinna Uisuparkide esindaja Silver Uustalu sõnul on nemad reguleerinud oma muusika helitugevuse nivoole, mis võimaldab isegi kõlari alla vestelda.\n\"Nivoo on meil kogu aeg kontrolli alla. Päevasel ajal on meil helinivoo natuke madalam, õhtul kõrgem. Need punktid on meil fikseeritud, et see ei oleks kellegi suva. Et tuleb töötaja tööle ja tuju on hea, et siis panen hästi valjuks. Või soovib mõni külastaja valju muusikat. See on meil ikka kontrollitud.\"\n "
        },
        {
          "päis": "Kallas lahkus Nordic Fibreboardist erimeelsuste tõttu suuromanikuga",
          "sisu": "Kõigest nädala puitkiudplaatide tootja Nordic Fibreboard AS-i tegevjuhina töötanud endine Riigimetsa Majandamise Keskuse (RMK) kauaaegne juht Aigar Kallas põhjendas ettevõttest lahkumist firma suuromanikuga tekkinud erimeelsustega.\n \n\"Pikaajalise juhina hindan väga otsustuvabadust ning seda, et ettevõtte omanikud ei sekku organisatsiooni igapäevatöösse, vaid nende ootused on eelnevalt defineeritud ning äriühingu eesmärgid selged. Minu arusaam juhtimisest, juhtorganite vastutusest ja töö korraldamisest on erinev ettevõtte tänase suuromaniku omast, mistõttu sisulise koostööni selle lühikese aja jooksul me minu hinnangul ei jõudnud,\" ütles Kallas ERR-ile.\nTa rõhutas, et mistahes ettevõtte nõukogu ja juhatuse eduka koostöö aluseks on selge rollide jaotus, konkreetsed vastutused ja usaldus kahe juhtorgani vahel.\n\"Aga omanikul on alati õigus ja omalt poolt soovin Nordic Fibreboardile kõige paremat,\" lisas Kallas lõpetuseks.\nEsmaspäeval sai avalikuks, et Nordic Fibreboard AS nõukogu vabastas ametist vaid nädal varem ettevõtte juhatuse liikmeks ja tegevjuhiks nimetatud Aigar Kallase.\nNordic Fibreboard teatas esmaspäeval Tallinna börsile, et nõukogu otsustas tagasi kutsuda juhatuse liikme ja tegevjuhi Aigar Kallase alates 4. detsembrist ning ettevõtte juhatusse kuuluvad edaspidi Enel Äkke ja Kevin Gustasson. Kallase päeva pealt ametist vabastamise põhjust börsiteatest ei selgunud.\nAlles 27. novembril teatas sama firma börsile, et nõukogu valis uueks juhatuse liikmeks ja tegevjuhiks Kallase, kelle volitused algasid 27. novembril ja pidid kehtima kolm aastat.\nMetsainseneri haridusega Aigar Kallas on töötanud juhtivatel ametikohtadel metsanduses nii avalikus kui ka erasektoris Eestis ja lähiriikides. Aastatel 2007-2022 oli Riigimetsa Majandamise Keskuse (RMK) juhatuse esimees.\n "
        },
        {
          "päis": "Kaitseministeerium mõtleb merealadel kontrolli laiendamise peale",
          "sisu": "Kaitseministeerium valmistab ette seaduseelnõu, mis lubaks teatud juhtudel peatada laevu ka väljaspool Eesti territoriaalmerd. Merepiirist kuni 12 meremiili kaugemale ulatuva külgvööndi kehtestamisega tugevneks Eesti kontroll ümberkaudse mereala üle, kuid see ei taga siiski veel merealuste kaablite ja torude täielikku kaitset.\n \nEesti riigipiir küündib rannikust 12 meremiili ehk umbes 22 kilomeetri kaugusele. Soome lahel on meie piir viie ja poole kilomeetri kaugusel lahe keskjoonest. Sellest edasi ulatuvad riigi käed vaid harvadel juhtudel.  \nEesti majandusvööndis võime sekkuda ehk näiteks laevu kinni pidada ka juhul, kui on piisavalt tõendeid suure reostuse tekitamise, ebaseadusliku kalapüügi või ebaseaduslike uuringute kohta. Piraadilevu, samuti orjakaubanduse ja ebaseadusliku ringhäälinguga seotud laevu võib kinni pidada veel kaugemal rahvusvahelistes vetes.  \nÜRO mereõiguse konventsioon annab võimaluse kehtestada ka territoriaalmerega piirnev külgvöönd, kus riigi õigused on pisut suuremad. Seni Eesti seda võimalust kasutanud pole kuid nüüd on kaitseministeeriumis valminud vastav seaduseelnõu väljatöötamiskavatus.\nKaitseministeeriumi õigusosakonna juhataja Lauri Kriisa rõhutas, et külgvööndiga ei laiendata riigi territoriaalvesi. Ning ka need rikkumised, mille võib külgvööndis reageerida on mereõiguse konventsioonis üsna selgelt piiratud.\n\"Toll, maksud, immigratsioon, sanitaarvaldkond,\" loetles Kriisa. \"Ja täiendavalt võib vööndi kehtestada ajaloolise väärtusega esemete kaitseks.\"\n\"See ei tähenda, et külgvööndi sees toime pandud võimaliku rikkumise osas on koheselt võimalus sekkuda,\" lisas Kriisa, kelle sõnul saab riik reageerida ainult juhul, kui külgvööndis toimuv on seotud riigi territooriumil toimuvaga.\nSuurem osa Euroopa mereäärseid riike on oma, territoriaalvetest kuni 12 meremiili kaugusele ulatuva külgvööndi kehtestanud.\nKahtlaseid aluseid on meie vetest avamerele pääsenud \n \nMõned, näiteks Ühendkuningriik, lähtuvad tõlgendusest, et külgvööndis saab reageerida ainult toimepandud õigusrikkumistele. Näiteks kui salakaubaveos kahtlustatav alus Ühendkuningriigi sadamast avamerele sõidab, võivad Briti alused ta ka külgvööndis kinni pidada.\nEnamus riike lähtub aga sellest, et külgvööndis võib reageerida ka õigusrikkumise ärahoidmiseks. \"Iseenesest alus ei pea olema veel sisenenud territoriaalvetesse aga siin peab olema tõesti põhjendatud kahtlus, et see mõju vähemalt ulatub Eesti territooriumile,\" selgitas Kriisa.\nTema sõnul on Eesti aastate jooksul kokku puutunud tsiviilalustega, mis kahtlase käitumise järel meie territoriaalvetest lahkuvad. Külgvöönd annab muuhulgas õiguse kahtlusalust alust kauem jälitada.\n\"Riikidel on täna juba õigus jätkata jälitamist, kui jälitamine algab territoriaalvetest,\" rääkis Kriisa. \"Külgvööndi kehtestamisega oleks võimalik alustada jälitamisega ka pärast seda, kui ta on territoriaalvetest lahkunud.\"\nMereõiguse konventsioon lubab külgvööndil ulatuda 24 meremiili ehk umbes 44 kilomeetri kaugusele rannikust. Soome lahel saaks see ulatuda kuni lahe keskjooneni. Kriisa rõhutas, et taolisi detaile, tegelikult isegi seda, kas külgvöönd üldse kehtestatakse, pole veel otsustatud.\nVäljatöötamiskavatsuse pinnalt eelnõu kirjutamiseks pole kaitseministeerium endale tähtaega seadnud. \"Oluline on lihtsalt see, et arutelud kõikides küsimustes jõuaksid lõpuni,\" rääkis Kriisa. \"Et kui tehakse otsuseid või jõutakse järeldusteni, siis nad oleksid põhjalikult läbi räägitud nii Eesti asutustega kui liitlaste ja parneritega.\"  \nVeealust taristut külgvöönd ei kaitse \nMereõiguse ekspert, Tartu Ülikooli õigusteaduskonna lektor Alexander Lott ütles, et Läänemere riikidest pole külgvööndit kehtestanud ainult Eesti ja Läti. Soomlaste külgvöönd ulatub territoriaalmerest kahe meremiili kaugusele ja on mõeldud ainult tollialaste rikkumiste tõkestamiseks. Samas Venemaa deklareeris oma külgvööndi olemasolu juba 1998. aastal ja tegi seda maksimaalses võimalikus ulatuses.\nLott pakkus külgvööndi kehtestamise välja juba 2015. aastal. \"Siis näiteks siseministeeriumilt ja veeteede ametilt tuli ka igati positiivne vastukaja selle mõtte suhtes,\" rääkis Lott. \"Kuid toona nähtavasti ei olnud see teema niivõrd aktuaalne ja pakiline, et riik oleks soovinud sellega edasi liikuda.\"\nEndine välisminister Urmas Reinsalu meenutas, et just Loti poole pöördus ta läinud sügisel pärast Nord Streami plahvatust. Ning Loti käest saadud analüüsi põhjal sündis ka Reinsalu jaanuarikuine ettepanek külgvöönd kehtestada.\nLott rõhutas, et veealuse taristu kaitseks pole külgvöönd ette nähtud. Ta kordas, et seda saab kasutada ainult mereõiguse konventsioonist paika pandud rikkumiste puhul.\n\"Mereõiguse konventsioon on kompromiss, mis ühelt poolt püüab tagada merede vabadust kõikide riikide jaoks ja teiselt poolt rannikuriikide suuremaid õigusi rannikule lähedastes vetes,\" rääkis Lott. \"Selle tõttu on mereõiguse konventsioonis paratamatult säilinud mõned lüngad väljaspool territoriaalmerd paikneva kriitilise meretaristu suhtes.\"\n1884. aasta konventsioon lubab ka veealust taristut kaitsta\n \nSamas märkis Lott, et 1884. aastal sõlmiti eraldi konventsioon just väljaspool territoriaalmerd paiknevate merealuste kaablite kaitseks.\n\"Eesti ei ole selle 1884. aasta konventsiooniga osapool. Niisamuti ei ole seda Soome,\" sõnas Lott. \"Küll aga on selle konventsiooni osapool näiteks Rootsi. Ja kui me räägime näiteks Eesti ja Rootsi vahelise kaabli vigastusest, siis Rootsil oleks olnud võimalik Hongkongi lipu all seilava laeva pardale minna siis, kui laev parasjagu oli väljumas Läänemerelt.\"\nLoti sõnul pole sealjuures oluline, kas NewNew Polar Bear sisenes Rootsi majandusvööndisse. \"Rootsil on võimalik minna sellise laeva pardale mistahes merealas, mis jääb väljapoole teise riigi territoriaalmerd,\" sõnas Lott ning märkis, et praktikas on seda võimalust kasutatud vaid ühel korral 1950ndate lõpus.\n\"See oli siis, kui Ameerika Ühendriigid läksid selle punkti alusel ühe Nõukogude Liidu laeva pardale, mida kahtlustati Ameerika Ühendriikide kaablite rikkumisel Atlanti ookeanis,\" rääkis Lott.\nTema hinnangul tasub Eestil kaaluda ka selle konventsiooniga liitumist. \"Me näeme, et Läänemeri on muutunud hübriidsõja tandriks. Ja hübriidsõda vohab suuresti tänu hallidele aladele, eeskätt ka õiguse pinnal. Mida rohkem Läänemere rannikuriigid selliseid halle alasid suudavad kinni lappida, seda vähem mänguruumi jääb hübriidsõjaks,\" sõnas Lott.\n "
        },
        {
          "päis": "Kreml lükkas tagasi USA pakkumise kahe ameeriklase vabastamiseks",
          "sisu": "Washington üritab Venemaa režiimi poolt vahistatud Evan Gershkovichi ja Paul Whelanit vabastada, kuid välisministeerium teatas teisipäeval, et Moskva lükkas tagasi USA ettepaneku vabastada kaks vangistatud ameeriklast.\n \nAsjaga kursis olevad inimesed ütlesid ajalehele \nThe Wall Street Journal\n, et USA pakkumine hõlmas vangide vahetust. \n\"Viimaste nädalate jooksul tegime Pauli ja Evani vabastamiseks uue ettepaneku. Venemaa lükkas selle ettepaneku tagasi,\" ütles välisministeeriumi pressiesindaja Matthew Miller. \nUSA pole varem avalikult tunnistanud konkreetse pakkumise tegemist, mille eesmärk on tuua tagasi kodumaale nii Gershkovich kui ka Whelan. Gershkovich on ajalehe The Wall Street Journal ajakirjanik ja Whelan on USA endine merejalaväelane. \nMoskva ja Venemaa Washingtoni saatkond ei vastanud ajalehe The Wall Street Journal kommentaaritaotlustele.\nVene võimud vahistasid 31-aastase USA kodaniku Gershkovich 29. märtsil kahtlustatuna spionaažis. USA, Gershkovichi tööandja ajaleht The Wall Street Journal ja ajakirjanik ise on spionaažisüüdistused kindlalt tagasi lükanud. Hiljuti pikendas Kreml Gershkovichi kinnipidamist veel kahe kuu võrra.\nKreml vahistas Whelani 2018. aastal. 2020. aastal mõistis Vene kohus Whelani spionaažis süüdistatuna 16 aastaks vangi. USA on Whelani kinnipidamise hukka mõistnud öeldes, et tõendid tema vastu ei ole piisavad.\n "
        },
        {
          "päis": "USA vabariiklased seovad Ukraina abistamise piirijulgeolekuga",
          "sisu": "USA esindajatekoja spiiker Mike Johnson, kellest sõltub, millised seaduseelnõud saadikutele arutamiseks esitatakse, esitas teisipäeval Valgele Majale sisuliselt ultimaatumi Ukraina sõjalise abi paketi vastuvõtmise kohta. Johnson hoiatas, et ei toeta edasist sõjalist abi Ukrainale, kui Bideni administratsioon ei nõustu tugevdama piirijulgeolekut Mehhikoga.\n \nKirjas Valge Maja eelarvejuhile Shalanda Youngile hoiatas Johnson, et ei toeta edasist sõjalist abi Ukrainale, kui Bideni administratsioon ei nõustu tugevdama piirijulgeolekut Mehhikoga.\nJohnson ei esita kirjas konkreetseid nõudmisi, vaid viitab novembris esindajatekojas heaks kiidetud piirikaitse eelnõule, mis kohustab taasalustama piiritara ehitust, mis oli üks Donald Trumpi peamisi kampaanialubadusi. Seni on kongressi demokraadid ja Bideni administratsioon sellele vastu seisnud.\n\"Ukraina lisarahastamine sõltub ulatuslike muudatuste vastuvõtmisest meie riigi piirijulgeoleku seadustes. Oleme valmis töötama koos Bideni administratsiooniga jõulise piirijulgeoleku paketi kallal, mis kaitseb Ameerika rahva huve,\" seisab Johnsoni kirjas.\nYoung manitses esmaspäeval USA kongressi, et kui Ukraina abistamise uut rahastust enne aasta lõppu heaks ei kiideta, siis kahjustab see Kiievit lahinguväljal.\nYoung hoiatas esindajatekoja spiikrile saadetud kirjas, et aeg Ukraina toetamiseks Venemaa invasiooni vastu hakkab otsa saama.\n\"Ütlen selgesõnaliselt, et ilma kongressi otsuseta saavad ressursid Ukrainale täiendava relvastuse ja varustuse saatmiseks aasta lõpuks otsa. USA relvatarnete katkemine kahjustaks Ukrainat lahinguväljal,\" kirjutas Young.\n\"Sellega toimetulekuks pole mingisugust võlupotti saadaval. Meil ​​on raha otsas ja ka aeg on peaaegu otsas,\" lisas Young.\nUSA president Joe Biden palus oktoobris kongressil kiita heaks 106 miljardi dollari suurune riikliku julgeoleku rahastus, mille seas on toetus Ukrainale ja Iisraelile.\nJohnson ütles teisipäeval kaasvabariiklastele, et ulatuslikud muudatused USA piiripoliitikas on see, mille nimel tuleb viimseni võidelda.\n\"Võitlus käib piiri pärast. Me teeme seda esmajärjekorras ja siis hoolitseme ka muude kohustuste eest, \" rääkis Johnson.\nSenatis seisab kolmapäeval ees protseduuriline hääletus abipaketi üle, kuid vabariiklased on lubanud selle blokeerida. Teisipäeval pidi senati salajases infotunnis videosilla teel osalema ka Ukraina president Volodõmõr Zelenski, kuid oli sunnitud oma esinemise tühistama, ütles senati enamuse juht Chuck Schumer.\nInfotund senatis möödus vastastikuste süüdistuste saatel, kui vabariiklased nõudsid piirijulgeoleku kaasamist arutellu. Mitmed vabariiklasest senaatorid tormasid minema kohtumiselt, millel osalesid ka välisminister Antony Blinken ja kaitseminister Lloyd Austin.\n "
        },
        {
          "päis": "Sõja 651. päev: USA võimud teatasid uuest abipaketist Ukrainale",
          "sisu": "USA võimud teatasid uuest abipaketist Ukrainale. Sõjauuringute Instituut (ISW) vahendas oma viimases ülevaates, et Avdijivka ümbruses käivad ägedad lahingud ning Ukraina väed tegid koksitehase lähedal eduka vasturünnaku. Bideni sõnul oleks Ukraina toetamise lõpetamine hullumeelsus.\n \nOluline 6. detsembril kell 21.14:\n- USA võimud teatasid uuest abipaketist Ukrainale;\n- Reuters: EL-i riigid on andnud Ukrainale alla poole lubatust ühest miljonist mürsust;\n- Zelenskõi: Venemaa panustab Lääne toetuse kadumisele tuleval aastal;\n- Biden: USA abiga Ukrainale ei saa venitada;\n- Kremlimeelne Ukraina poliitik leiti Moskva lähedalt surnuna;\n- Ida-Ukraina okupeeritud aladel hukkus autopommi plahvatuses kremlimeelne poliitik;\n- Biden: Ukraina toetamise lõpetamine oleks hullumeelsus;\n- ISW: Ukraina tegi Avdijivka koksitehase lähedal eduka vasturünnaku;\n- Kuleba: poliitilised otsused F-16 tarnimiseks on tehtud;\n- Venemaa pommitas Sumõ oblastit.\nUSA võimud teatasid uuest abipaketist Ukrainale\nUSA võimud teatasid uuest abipaketist Ukrainale. Kokku saab Ukraina relvaabi 175 miljoni dollari väärtuses.\nPaketi sisu avalikustanud USA välisminister Antony Blinken ütles, et selle raames saab Ukraina muu moona ja lõhkeainete kõrval HIMARS-ide laskemoona, suurtükimürske ja tankitõrjerakette.\nSamas hoiatas Blinken, et abipakett võib jääda üheks viimaseks kui USA Kongress ei kiida heaks Ukraina aitamiseks uue rahastuse eraldamist.\nReuters: EL-i riigid on andnud Ukrainale alla poole lubatust ühest miljonist mürsust\nEuroopa Liidu liikmesriigid andsid Ukrainale üle ainult 480 000 mürsku ühe miljoni lubatu asemel, vahendab Reuters.\nMärtsis käivitas EL kolmest punktist koosneva plaani, mille koostamisse panustas aktiivselt Eesti.\nPlaan koosnes kolmest osast: EL-i riikide laovarudest Ukrainale laskemoona tarnimisest, ühisest laskemoona hankimisest Ukrainale kaitsetööstuse ettevõtetelt ja EL-i enda kaitsetööstusse investeerimisest.\nReutersi andmetel tarniti EL-i riikide ladudest 300 000 mürsku, kuid ühiste hangete kaudu tarniti ainult 60 00 mürsku. Kokku plaaniti tarnida Ukrainale üks miljon mürsku järgmise aasta kevadeks.\nOn ebaselge, milles peitub plaanist mahajäämuse põhjus. Ühed allikad viitavad asjaolule, et ettevõtetel on vaja aega tootmismahtude suurendamiseks, teiste sõnul pole paljude liikmesriikide valitsused piisavalt tegelikke tellimusi teinud.\nZelenski: Venemaa panustab Lääne toetuse kadumisele tuleval aastal\nUkraina president Volodõmõr Zelenski ütles kolmapäeval tööstusriikide ühenduse G7 liidritele, et Venemaa on survet rindel tõstnud ja Moskva panustab, et lääneriikide toetus Kiievile langeb tuleval aastal ära.\n\"Venemaa loodab ainult üht – et vaba maailma üksmeel variseb järgmisel aastal kokku,\" ütles Zelenski videokonverentsil ja hoiatas, et Vene vägi on survet rindel märkimisväärselt tõstnud.\nBiden: USA abiga Ukrainale ei saa venitada\nUSA seadusandjad peavad kiitma heaks sõjalise abi Ukrainale sel kuul, vastasel korral teevad nad Venemaa diktaatorile Vladimir Putinile \"kõige suurema teene\", hoiatas kolmapäeval USA president Joe Biden.\n\"Sellega ei saa venitada,\" ütles Biden Valges Majas.\n\"Kongress peab kiitma heaks täiendava rahastuse Ukrainale enne pühadeaegset puhkust. Nii lihtne see ongi,\" lisas ta.\nKremlimeelne Ukraina poliitik leiti Moskva lähedalt surnuna\nMoskva lähedalt leiti kolmapäeval surnuna Venemaa poolele üle läinud kremlimeelne Ukraina poliitik, edastasid Vene uudisteagentuurid viitega päästeteenistusele.\nAllikas Ukraina kaitsesektorist ütles AFP-le, et julgeolekuteenistus SBU korraldas atentaadi Illia Kõvale. Tegemist on endisele Ukraina seadusandjaga, kes põgenes Venemaale loetud nädalad pärast Venemaa täiemahulise sissetungi algust veebruaris 2022.\nIda-Ukraina okupeeritud aladel hukkus autopommi plahvatuses kremlimeelne poliitik\nUkraina okupeeritud idaosas hukkus kolmapäeval autopommi plahvatuses kremlimeelne poliitik, teatasid uurijad.\nNiinimetatud Luhanski rahvavabariigi rahvanõukogu saadik Oleg Popov hukkus Luhanski kesklinnas autoplahvatuses, ütles tema kolleeg Juri Jurov.\n\"Luganskis Avangardi staadioni lähedal toimunud autoplahvatuse tagajärjel hukkus meie ametivend, Luhanski rahvavabariigi rahvanõukogu mitme kooosseisu saadik, Donbassi rahvamiilitsa liige selle esimestest päevadest Oleg Popov,\" kirjutas Jurov kolmapäeval Telegramis.\nTeadet kinnitasid ka Vene uurimisorganid.\nJurov märkis, et 20. septembril 2022 toimus Popovi vastu järjekordne atendaadikatse, mille olevat korraldanud Ukraina julgeolekuteenistus.\n\"Asjaomaste talituste keerulise operatsiooni tulemusena peeti kurjategija seejärel kinni,\" ütles rahvasaadik.\nBiden: Ukraina toetamise lõpetamine oleks hullumeelsus\nÜhendriikide president Joe Biden nimetas Ukrainale sõjalise abi andmise lõpetamise mõtet hullumeelsuseks, vahendas portaal Unian kolmapäeval USA päevalehe The New York Timesi uudist.\nRiigipea nimetas Ukrainale sõjalise abi andmise katkestamise väljavaadet \"lihtsalt vääraks\".\n\"Suutmatus Ukrainat toetada on lihtsalt hullumeelsus. See läheb vastuollu USA huvidega,\" ütles Biden.\n\"Me teeme seda,\" väljendas Biden veendumust, et USA jätkab Ukrainale abi osutamist.\nEnnist hoiatas Valge Maja, et ilma sellekohase eelnõu vastuvõtmiseta saab USA-l Ukraina jaoks raha peagi otsa.\nSee teeb murelikuks Ukraina juhtkonna. Zelenski kantselei juht Andri Jermak ütles, et USA abita võib Ukraina sõja kaotada.\nKa USA rahandusminister Janet Yellen märkis, et kui Washington abi ei anna, vastutab see Ukraina lüüasaamise eest.\nSamal ajal esitasid vabariiklased Bidenile Ukraina toetamisega seoses ultimaatumi. Eelkõige hoiatas esindajatekoja spiiker Mike Johnson, kes otsustab, millised seaduseelnõud ameerika saadikutele esitatakse, et ei toeta Ukraina edasist sõjalist abistamist, kui Bideni administratsioon ei nõustu tugevdama Mehhiko piiri julgeolekut.\nISW: Ukraina tegi Avdijivka koksitehase lähedal eduka vasturünnaku\nSõjauuringute Instituut (ISW) vahendas oma viimases ülevaates, et Avdijivka ümbruses käivad ägedad lahingud ning Ukraina väed tegid koksitehase lähedal eduka vasturünnaku. \nGeolokatsiooniga kaadrid näitavad, et Ukraina väed liikusid koskitehase piirkonnas veidi edasi. Ukraina vaatleja ütles 5. detsembril samuti, et Ukraina väed tegid piirkonnas eduka vasturünnaku. Vene sõjablogijad väitsid, et Ukraina ründab Stepove suunas ja avaldavad seal Venemaa kaitseliinidele survet. \nStepove küla jääb Avdijivkast kolme kilomeetri kaugusele, piirkonnas asub strateegiliselt tähtis raudteeliin. Lähedal asub ka Avdijivka koksitehas. \nKiiev: Venemaa ründas Ukrainat öösel 48 ründedrooniga\nVene okupatsioonivägi lennutas ööl vastu kolmapäeva Lõuna-Venemaalt ja annekteeritud Krimmi poolsaarelt kümneid Iraani ründedroone, millest enamiku tõid Ukraina õhujõud alla, teatas Kiiev kolmapäeva hommikul.\n\"Kokku lennutati välja 48 Shahed-136/131 ründedrooni,\" märkisid õhujõud avalduses.\nKiievi teatel tõid õhutõrjesüsteemid alla 41 mehitamata õhusõidukit.\nKuleba: poliitilised otsused F-16 tarnimiseks on tehtud\nUkraina välisministri Dmõtro Kuleba sõnul on kõik poliitilised otsused mitmeotstarbeliste hävitajate F-16 Falcon Ukrainale andmise osas tehtud ja lahendada on jäänud tehnilised küsimused Ukraina pilootide, tehnikute väljaõppe ja vastava taristu osas.\n\"Keskus meie pilootide ja tehnikute koolitamisel F-16 hävitajate kasutamiseks jätkab tööd. Holland on juba alustanud lennukite üleviimist väljaõppekeskusse Rumeenias. Nad aitavad meil arendada vastavat taristut,\" ütles Kuleba seda ühisel pressikonverentsil Hollandi välisministri Hanke Bruins Slotiga Kiievis.\n\"Täna sain kinnituse, et Hollandi kohustused F-16 üleandmiseks Ukrainale saavad täidetud,\" lisas ta Ukraina partnereid tänades.\nKuleba sõnul on nüüd kõik seotud tehniliste detailidega, mitte poliitiliste küsimustega.\n\"Mis puudutab F-16. Esiteks on kõik poliitilised otsused tehtud. Oleme juba tehnilise ettevalmistuse faasis. Seega niipea, kui Ukraina pilootide, tehnikute ja taristu tehniline ettevalmistus läbi saab, on need lennukid Ukrainas kaitsmas meie taevast ja meie sõdureid, kes asuvad vastupealetungile,\" ütles Kuleba.\nBruins Slot märkis omakorda, et Ukraina pilootide väljaõpe algas Rumeenias novembris. Ta ütles, et mitmed riigid, sealhulgas Taani, rakendavad kiirelt meetmeid, et muuta F-16 kasutamine Ukraina taevas võimalikuks.\nUkraina relvajõudude õhuväe spiiker Juri Ihnat on öelnud, et Ukraina kaitsevägi vajab umbes 150 hävitajat F-16.\nVenemaa pommitas Sumõ oblastit\nVenemaa pommitas teisipäeval seitset Sumõ oblastis asuvat asulat. Venemaa rünnakute tõttu toimus üle 90 plahvatuse, vahendas The Kyiv Independent.\nVene väed on Sumõ oblastit pidevalt pommitanud alates 2022. aasta aprillist, kui Ukraina väed selle vabastasid.\nUkraina teatel kaotas Venemaa ööpäevaga 1270 sõdurit\nUkraina relvajõudude kolmapäeval esitatud hinnang Vene vägede senistele kaotustele sõjas alates Venemaa täieulatusliku sõjalise kallaletungi algusest 2022. aasta 24. veebruaril:  \n- elavjõud umbes 335 110 (võrdlus eelmise päevaga +1270);\n- tankid 5600 (+13);\n- jalaväe lahingumasinad 10 456 (+40);\n- suurtükisüsteemid 8024 (+37);\n- mobiilsed raketilaskesüsteemid (MLRS) 919 (+6);\n- õhutõrjesüsteemid 605 (+0);\n- lennukid 324 (+1);\n- kopterid 324 (+0);\n- operatiivtaktikalised droonid 6083 (+51);\n- tiibraketid 1570 (+0);\n- autod ja muud sõidukid, sealhulgas kütuseveokid umbes 10 532 (+49);\n- laevad / paadid 22 (+0);\n- allveelaevad 1 (+0)\n- eritehnika 1153 (+5).\nUkraina enda kaotuste kohta samasuguse regulaarsusega andmeid ei avalda ning pole ka avalikult selgitanud, millise metoodika alusel nad Vene sõjakaotusi kokku loevad.\n "
        },
        {
          "päis": "Vallad väikegümnaasiume ise sulgema ei torma",
          "sisu": "Kui haridus- ja teadusministri Kristina Kallase sõnul ei suuda Eesti pikas plaanis jätkata 158 gümnaasiumi ülalpidamisega, siis nii mõnegi vallajuhi silmis on väikegümnaasiumi pidamisest vallal rohkem võita kui kaotada, lahendust nähakse hoopis väikeste algkoolide kinnipanekus.\n \nHaridusministeeriumi andmetel on gümnaasiume, kus õpib alla 100 õpilase, Eestis kokku 37. Koolivõrgu ümberkorraldamisel ongi kriteeriumiks just 100 õpilast, sest vähem kui saja õpilasega keskkoolid pole Kallase sõnul elujõulised. \nMinistri hinnangul\n aitaks väiksemate gümnaasiumite sulgemine ehk koolivõrgu korrastamine maksta allesjäävatele õpetajatele ka kõrgemat töötasu.\nVallavanem: Suure-Jaani gümnaasiumil palju plusse\nÜheks gümnaasiumiks, kus käib alla 100 noore, on Suure-Jaani gümnaasium Põhja-Sakala vallas. Sealses gümnaasiumiastmes õpib 65 õpilast.\n\"Igasugu eri ettepanekuid on olnud [gümnaasiumi pidamise kohta]. Alles käis haridusminister õpetamas, kuidas me oma koolivõrku peaksime korraldama. Tema nägemuses oleks kooli asukohta vaja muuta, aga vallas tegelikult pole muud seisukohta kujundatud peale selle, et tahame kooli edasi pidada,\" ütles ERR-ile Põhja-Sakala vallavanem Karel Tölp.\n\"Eelmisel aastal oli see summa, mis me gümnaasiumile nii-öelda peale maksime, väga väike, 17 000 eurot. See on rahaline pool, aga rahast palju olulisem on see, et nendel õpetajatel, kes õpetavad keerulisemaid aineid, on tänu gümnaasiumile töökoormus paremini jagunenud, mis tähendab, et jõuame nii hoida ka palju tugevamat põhikooli,\" rääkis Tölp.\nTölpi sõnul tuleb Suure-Jaani gümnaasiumisse ka väljapoolt valda õpilasi ja sel aastal sai kool õpilasi gümnaasiumisse tulemuste põhjal ka valida.\n\"Meie gümnaasiumi tase on väga kõrge ja ka see mõjutab põhikooli positiivselt. Ma praegu ei näe küll gümnaasiumi sulgemise mõttekust, sest plusspoolel on asju palju rohkem,\" rääkis Tölp.\n\"Kui räägime sellest, kuhu me raha raiskame, siis selleks on kaks kuueklassilist õpikohta vallas,\" sõnas Tölp. \"Mõtete paljusust nende koolide teemal on palju, aga otsuseid tehtud pole. Kui need koolid sulgeda ja lapsed panna teistesse koolidesse, siis ühtegi klassikomplekti juurde tegema ei peaks, mis tähendab, et nelja õpetaja palgaraha saaks ümber jaotada,\" rääkis Tölp.\nPraegusest koolivõrgust õpetajate palgaraha Põhja-Sakala vallas leida oleks väga keeruline, nentis Tölp.\n\"Kui me hakkaksime sulgema suurt saja õpilasega põhikooli, siis see mõjutaks piirkonda väga palju,\" ütles Tölp.\nVallavanem: Lihulasse peab tulema uus koolimaja\nLääneranna valla ainsas, Lihula gümnaasiumis, käib selle õppeaasta seisuga 60 õpilast, kuid ka selle valla juhid kooli sulgema ei kipu.\n\"Tänase seisuga me pole mõelnud, et Lihula gümnaasiumi peaks sulgema,\" ütles vallavanem Ingvar Saare.\n\"Kui haridusministeerium meile külla tuleb, nagu ta on lubanud, siis eks me arutame neid aspekte. Gümnaasiumi pidamine on meile vajalik. Ka Pärnumaa arengukavas on öeldud, et Vändra, Kilingi-Nõmme, Häädemeeste ja Lihula gümnaasiumid peaksid jääma, sest need asuvad maakonnakeskustest piisavalt kaugel, et sealt igapäevaselt edasi-tagasi liigelda. See tooks kaasa kulusid lapsevanematele ja eeldaks tegelikult seda, et laps elab üksi maakonnakeskuses, näiteks Pärnus, aga seal odavat õpilaskodu pole,\" rääkis Saare.\n\"Seega võib keskhariduse omandamine muutuda leibkonnale kalliks, eriti arvestades Pärnumaa keskmist töötasu, mis jääb Eesti keskmisele alla. See tekitaks täiendavaid sotsiaalseid väljakutseid peredele,\" lisas ta.\nSaare märkis, et see mõte, nagu oleks väikeste gümnaasiumite pidamises palju ressurssi kinni, on küll õige ja koolivõrku tulebki korrastada, aga tuleb vaadata ka sotsiaalmajanduslikku tausta.\n\"Sõita Lihulast Pärnusse gümnaasiumi on tund aega üks ots,\" sõnas Saare.\n\"Tõsi ta on, et Lihula gümnaasiumiõpetajate palgakulusid – 20 000 eurot – on kaetud põhihariduse arvelt, aga Lihula põhikooli palgakulude ülejääk on paarsada tuhat eurot. Selle arvelt oleme väiksemat koolivõrku üleval pidanud,\" lisas Saare.\nSaare rääkis, et vallal on idee ehitada Lihulasse uus koolimaja, olenemata sellest, kas seal gümnaasium on või ei ole.\n\"Täna, kui meil on koolis koos gümnaasiumiga 320 last, siis need mahuksid ka uude majja ära, aga uus ja kaasaegne õpikeskkond, mis soodustab õppimist, on oluline argument õpilastele. Võib juhtuda, et kui Lihulasse tuleb uus koolimaja, siis tuleb sinna suurem tung ka nendest algkoolidest, mis meil peale koolivõrgu korrastamist alles on jäänud. Siis saab näha, kui palju lapsi nendesse koolidesse üldse jääb,\" rääkis Saare.\nSaare sõnul pole vallal kindlasti midagi selle vastu, kui riik Lihula gümnaasiumi üle võtaks ja toetaks ka uue maja ehitust. \"See võiks olla kohaliku omavalitsuse ja riigi ühine projekt, sest põhikooli pidamine on omavalitsuse töö, meil oleks ka võimekus ise sinna panustada, selleks me siin koolireformi ju ka tegime,\" rääkis Saare.\nSaare ütles ka, et Lääneranna vallale on esmatähtis Lihulasse uue koolimaja ehitamine, aga väikekoole nende õpilaste arvu juures remontida pole mõtet.\nKiviõli I keskkool kaalub sulgemist\n42 õpilasega Kiviõli I keskkool on juba riigistatud, seega on riigil vaba voli see ilma kohaliku omavalitsuse nõusolekuta sulgeda. Kogukonda siiski kaasatakse.\n11. detsembril toimub kooli aulas pika ajalooga kooli võimaliku sulgemise teemaline koosolek, kuhu oodatakse kaasa rääkima ka kohalikke lapsevanemaid ja gümnasiste.\nLüganuse vallavanema Marja-Liisa Veiseri sõnul pole haridusministeerium gümnaasiumi sulgemise ettepanekuga veel omavalitsuse poole pöördunud. \"Meil tuleb peagi kohtumine ministeeriumiga ja siis peame seda arutama,\" sõnas Veiser.\n\"Meil on koolivõrk korrastatud – kohaliku omavalitsuse kontole jäi ainult üks põhikool. Meile tuli riik appi,\" sõnas Veiser. Tema sõnul oli gümnaasiumi ja kahe põhikooli riigistamisega kaasnenud kokkuhoid vallale 1,2 miljonit eurot.\n "
        },
        {
          "päis": "Euroliiga punane latern lõpetas Žalgirise vastu kaotusteseeria",
          "sisu": "Korvpalli Euroliigas alistas tabeli viimane meeskond Berliini Alba teisipäeval koduväljakul Kaunase Žalgirise 64:62, kaks kohtumist läksid lisaajale ning liider Madridi Real parandas eelmisel nädalal tehtud eksimuse.\n \nŽalgiris (5-7) läks eelmised kuus mängu kaotanud Alba (2-10) vastu võõrsil mängu juhtima koguni 20:4, aga kodumeeskond lõpetas veerandaja kolme järjestikuse kaugviskega. Veel viimase veerandaja keskel juhtis Žalgiris üheksa silmaga, Dovydas Giedraitise kolmene viis nad poolteist minutit enne mängu lõppu ette 62:59, aga Johannes Thiemanni kahene tõi kodumeeskonna ühe punkti kaugusele ning kuus sekundit enne lõpusireeni tabas Jonas Mattisseck otsustavaks saanud kaugviske.\nThiemann kogus võitjate resultatiivseimana 16 punkti ja kuus lauapalli, sealjuures realiseeris maailmameister 11 vabaviskest kümme. Giedraitise arvele jäi Žalgirise parima punktitoojana 15 silma.\nEelmisel nädalal hooaja esimese kaotuse saanud Euroliiga liider Madridi Real (11-1) oli võõrsil 77:71 üle Pireuse Olympiakosist (6-6). Suure panuse andis võitu Džanan Musa, kes kogus 25 mänguminutiga 23 punkti, Mario Hezonja toetas tiimi 18 punkti ja kümne lauapalliga. Facundo Campazzo arvele jäi seekord üheksa punkti ja üheksa resultatiivset söötu.\nTasavägises kohtumises aitasid mängu lõpuks 20 punkti visanud Shane Larkini vabavisked Istanbuli Anadolu Efese (6-6) 71:68 võiduni Panathinaikosi (6-6) üle, võimsa partii tegi Tyrique Jones, kes viskas 21 punkti (visked väljakult 8/12) ning võttis 13 lauapalli, neist lausa seitse ründelauast.\nMilano Olimpia (4-8) alustas Müncheni Bayerni (6-6) vastu viimast minutit 76:70 eduseisust, siis tabas aga kaugviske Carsen Edwards ja koos lõpusireeniga saatis palli läbi korvirõnga Serge Ibaka. Lisaajal viskas Edwards Bayerni 15 punktist 11 ning juhtis kodumeeskonna lõpuks 91:84 võiduni. Viis kaugviset kümnest tabanud Edwardsi arvele jäi lõpuks 32 punkti, Ibaka panustas 20 punkti ja 12 lauapalliga. Milanot vedas 26 punkti visanud Shavon Shields.\nLisaajaga lõppes ka Belgradi Partizani (6-6) ja Monaco (7-5) vaheline kohtumine, millest väljus 89:85 võitjana Serbia meeskond. Kevin Punter viskas võitjate kasuks 25 ja James Nunnally 23 punkti, Monaco resultatiivseim oli 23 punkti visanud Donatas Motiejunas.\n "
        }
      ]
    }
  }
}