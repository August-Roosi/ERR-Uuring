{
  "2016": {
    "12": {
      "31": [
        {
          "title": "Täispikk saade: \"Ärapanija\" jõudis pärast pikka pausi taas ekraanile",
          "content": "Pärast pikka eetripausi jõudis ekraanile \"Ärapanija\" aastavahetuse erisaade.\n \n2016. aasta võtsid oma väärika põhjalikkusega kokku legendaarsed ärapanijad Mart Juur ja Peeter Oja. Saade on gluteenivaba, aga sisaldab piimatooteid.\n "
        },
        {
          "title": "Ärapanija: Hämmastavad leiud Edgar Savisaare kodust",
          "content": "31. detsembri õhtul naerutas televaatajaid \"Ärapanija\" erisaade, kus Mart Juur ja Peeter Oja lõppeva aasta kokku võtsid. Saatejuhid olid stuudiosse toonud eksklusiivse koti Edgar Savisaare Hundisilma talu asjadega, mille Kapo töötajad läbiotsimise käigus kaasa võtsid.\n \n\"Ärapanija\" täispikka saadet näed \nSIIT\n.\n "
        },
        {
          "title": "Ärapanija: Virgutav õhtuvõimlemine Urmas Sõõrumaa moodi",
          "content": "31. detsembri õhtul naerutas televaatajaid \"Ärapanija\" erisaade, mida juhtisid Mart Juur ja Peeter Oja. Mehed lõpetasid aasta virgutava võimlemisega Urmas Sõõrumaa moodi.\n \nTäispikka saadet näed \nSIIT\n.\n "
        },
        {
          "title": "Ärapanija: Ahviaastast sai Eestis hoopis kitseaasta",
          "content": "1. detsembri õhtul naerutas televaatajaid \"Ärapanija\" erisaade, kus saatejuhid Mart Juur ja Peeter Oja 2016. aasta kokku võtsid. Tuleb tõdeda, et 2016, mis algas ahviaastana, lõppes Eestis hoopis kitseaastana.\n \n\"Ärapanija\" täispikka saadet näed \nSIIT\n.\n "
        },
        {
          "title": "Täispikk saade: \"Aastavahetus Kinoteatriga\" tõi kokku kaheksa salapärast rändurit",
          "content": "Karmil ja halastamatul pühadeajal saab ühest üksikust Nuustaku lumiste küngaste vahel peidus olevast kõrtsist tormivari kaheksale salapärasele rändurile.\n \nNeed mehed juba nalja ei mõista, eriti üksteise vastu. Kes väljub sellest punkrist uude aastasse elavana ja kes sulab kevadel lume alt välja? Ja mis roll on selles kõiges Kaja Kallasel? Üks maja, üks õhtu, üks suur küsimus, kaheksa meest ja paar nalja - see on Aastavahetus Kinoteatriga.\nOsades Tõnis Niinemets, Märt Avandi, Ott Sepp, Priit ja Märt Pius, Peeter Oja, Henrik Kalmet, Andrus Vaarik jt.\n "
        },
        {
          "title": "Aastavahetus Kinoteatriga: \"Ma usaldan sind\"",
          "content": "Karmil ja halastamatul pühadeajal saab ühest üksikust Nuustaku lumiste küngaste vahel peidus olevast kõrtsist tormivari kaheksale salapärasele rändurile.\n \nNeed mehed juba nalja ei mõista, eriti üksteise vastu. Kes väljub sellest punkrist uude aastasse elavana ja kes sulab kevadel lume alt välja? Ja mis roll on selles kõiges Kaja Kallasel? Üks maja, üks õhtu, üks suur küsimus, kaheksa meest ja paar nalja - see on Aastavahetus Kinoteatriga.\nOsades Tõnis Niinemets, Märt Avandi, Ott Sepp, Priit ja Märt Pius, Peeter Oja, Henrik Kalmet, Andrus Vaarik jt.\n "
        },
        {
          "title": "Aastavahetus Kinoteatriga: \"El burrito\"",
          "content": "Karmil ja halastamatul pühadeajal saab ühest üksikust Nuustaku lumiste küngaste vahel peidus olevast kõrtsist tormivari kaheksale salapärasele rändurile.\n \nNeed mehed juba nalja ei mõista, eriti üksteise vastu. Kes väljub sellest punkrist uude aastasse elavana ja kes sulab kevadel lume alt välja? Ja mis roll on selles kõiges Kaja Kallasel? Üks maja, üks õhtu, üks suur küsimus, kaheksa meest ja paar nalja - see on Aastavahetus Kinoteatriga.\nOsades Tõnis Niinemets, Märt Avandi, Ott Sepp, Priit ja Märt Pius, Peeter Oja, Henrik Kalmet, Andrus Vaarik jt.\n "
        },
        {
          "title": "Aastavahetus Kinoteatriga: \"On ju imelik\"",
          "content": "Karmil ja halastamatul pühadeajal saab ühest üksikust Nuustaku lumiste küngaste vahel peidus olevast kõrtsist tormivari kaheksale salapärasele rändurile.\n \nNeed mehed juba nalja ei mõista, eriti üksteise vastu. Kes väljub sellest punkrist uude aastasse elavana ja kes sulab kevadel lume alt välja? Ja mis roll on selles kõiges Kaja Kallasel? Üks maja, üks õhtu, üks suur küsimus, kaheksa meest ja paar nalja - see on Aastavahetus Kinoteatriga.\nOsades Tõnis Niinemets, Märt Avandi, Ott Sepp, Priit ja Märt Pius, Peeter Oja, Henrik Kalmet, Andrus Vaarik jt.\n "
        },
        {
          "title": "Aastavahetus Kinoteatriga: \"Ei mingit tilu-lilu\"",
          "content": "Karmil ja halastamatul pühadeajal saab ühest üksikust Nuustaku lumiste küngaste vahel peidus olevast kõrtsist tormivari kaheksale salapärasele rändurile.\n \nNeed mehed juba nalja ei mõista, eriti üksteise vastu. Kes väljub sellest punkrist uude aastasse elavana ja kes sulab kevadel lume alt välja? Ja mis roll on selles kõiges Kaja Kallasel? Üks maja, üks õhtu, üks suur küsimus, kaheksa meest ja paar nalja - see on Aastavahetus Kinoteatriga.\nOsades Tõnis Niinemets, Märt Avandi, Ott Sepp, Priit ja Märt Pius, Peeter Oja, Henrik Kalmet, Andrus Vaarik jt.\n "
        },
        {
          "title": "Aastavahetus Kinoteatriga: \"Keel vesti peal\"",
          "content": "Karmil ja halastamatul pühadeajal saab ühest üksikust Nuustaku lumiste küngaste vahel peidus olevast kõrtsist tormivari kaheksale salapärasele rändurile.\n \nNeed mehed juba nalja ei mõista, eriti üksteise vastu. Kes väljub sellest punkrist uude aastasse elavana ja kes sulab kevadel lume alt välja? Ja mis roll on selles kõiges Kaja Kallasel? Üks maja, üks õhtu, üks suur küsimus, kaheksa meest ja paar nalja - see on Aastavahetus Kinoteatriga.\nOsades Tõnis Niinemets, Märt Avandi, Ott Sepp, Priit ja Märt Pius, Peeter Oja, Henrik Kalmet, Andrus Vaarik jt.\n "
        },
        {
          "title": "Aastavahetus kooperatiivis Kukeke: laval on Liis Lemsalu",
          "content": "1987. aasta hakkab lõppema. Vana-aastaõhtu eel peavad Illar ja Ats oma baaris nõu, kuidas aastavahetuse peo pealt võimalikult palju teenida. Kukekese baaris astub lavale ka Liis Lemsalu.\n \n"
        },
        {
          "title": "Spengleri karikaturniiri finaalis oli Kanada taas Luganost üle",
          "content": "Šveitsis Davosis toimunud jäähoki Spengleri karikaturniiri võitis teist aastat järjest Kanada meeskond, kes alistas finaalis nagu mullugi Lugano, seekord tulemusega 5:2 (1:1, 3:0, 1:1).\n \nKanadalased võitsid turniiri ka 2012. aastal, kuid kahel järgneval korral jättis Genfi Servette esikoha Šveitsi. Lisaks Kanadale ja Servette'ile on sel kümnendil esikoha saanud ka Davos ning Peterburi SKA.\nTänavusel turniiril osalesid ka poolfinaalis Kanadale kaotanud 2009. aasta parim meeskond Minski Dinamo ja Lugano üleolekut tunnistama pidanud Davos. Hradec Kralove Mountfield ja Jekaterinburgi Avtomobilist piirdusid veerandfinaaliga.\n "
        },
        {
          "title": "Liverpool alistas Manchester City, Klavanile kollane kaart",
          "content": "Eesti jalgpallikoondise kapteni Ragnar Klavani koduklubi Liverpool alistas Anfieldil Manchester City 1:0.\n \nMänguprotokolli tehti esimene märge 7. minutil, kui Sergio Agüerot reeglitevastaselt takistada üritanud Klavan teenis kollase kaardi. Minut hiljem aga tsenderdas Adam Lallana palli vasakult karistusalasse, kust Georginio Wijnaldum selle külaliste kaitsjate vahelt peaga väravasse lõi. Tulemusega 1:0 kohtumine ka lõppes, Klavan sai kirja täismängu.\nManchester City valdas palli 57 ning Liverpool 43 protsenti. Külalised andsid 575 ja võõrustajad 435 söötu. Pealelöögid kuulusid Cityle 9-5 (raamidesse 2-1) ning nurgalöögid 6-4. Mõlemad meeskonnad tegid 12 viga, Liverpool teenis aga 2 ja City 1 kollase kaardi.\nUue aasta esimesel päeval peetakse kaks kohtumist, kui omavahel lähevad vastamisi Watford - Tottenham Hotspur ja Arsenal - Crystal Palace. Täna neljanda võidu järjest saanud Liverpooli järgmine mäng on 2. jaanuaril võõrsil 18. kohal oleva Sunderlandi vastu, kes on viimasest viiest kohtumisest võitnud ühe ning kaotanud neli.\nTabeliseis:\n 1. Chelsea               19 16  1  2  42:13  49 \n 2. Liverpool             19 13  4  2  46:21  43 \n 3. Manchester City       19 12  3  4  39:21  39 \n 4. Arsenal               18 11  4  3  39:19  37 \n 5. Tottenham Hotspur     18 10  6  2  33:13  36 \n 6. Manchester United     19 10  6  3  29:19  36 \n 7. Everton               19  7  6  6  25:23  27 \n 8. West Bromwich Albion  19  7  5  7  25:23  26 \n 9. Southampton           19  6  6  7  19:22  24 \n10. Bournemouth           19  7  3  9  26:31  24 \n11. Burnley               19  7  2 10  21:29  23 \n12. Watford               18  6  4  8  22:30  22 \n13. West Ham United       19  6  4  9  23:33  22 \n14. Stoke City            19  5  6  8  22:32  21 \n15. Leicester City        19  5  5  9  24:31  20 \n16. Middlesbrough         19  4  6  9  17:22  18 \n17. Crystal Palace        18  4  4 10  29:33  16 \n------------------------------------------------\n18. Sunderland            19  4  2 13  17:35  14 \n19. Hull City             19  3  4 12  16:41  13 \n20. Swansea City          19  3  3 13  21:44  12\n "
        },
        {
          "title": "Aktuaalne kaamera kell 21:00",
          "content": ""
        },
        {
          "title": "ÜRO julgeolekunõukogu toetas Venemaa ja Türgi rahualgatust Süürias",
          "content": "ÜRO julgeolekunõukogu kiitis laupäeval ühehäälselt heaks resolutsiooni, millega toetatakse Venemaa ja Türgi esitatud Süüria rahualgatust, sealhulgas kehtivat relvarahu ja kõneluste pidamist järgmisel kuul Kasahstanis.\n \nResolutsiooni eesmärk on sillutada tee uutele kõnelustele Süüria üle. Resolutsioonis tervitatakse ja toetatakse Venemaa ja Türgi jõupingutusi vägivalla lõpetamiseks Süürias ja poliitilise protsessi alustamiseks.\nIisraeli peaminister Benjamin Netanyahu pidas laupäeval enne resolutsiooni heakskiitmist telefonivestluse Vene presidendi Vladimir Putiniga, peamisteks teemadeks olid Süüria konflikt ning kahe riigi julgeolekukoostöö jätkamine.\n\"Kaks liidrit arutasid arenguid regioonis rõhuasetusega Süüriale ja jätkuvat julgeolekukoostööd selles valdkonnas, mis on juba ennast tõestanud arusaamatuste ärahoidmisel,\" öeldi Iisraeli valitsusjuhi kantselei avalduses.\nAprillis Moskvat väisates arutas Netanyahu Putiniga sõjalist koostööd kahe riigi vahel eesmärgiga hoida ära võimalik vastasseis Venemaa ja Iisraeli sõjalennukite vahel Süüria õhuruumis.\n "
        },
        {
          "title": "Andrus Raadik kogus Soomes aasta viimases mängus 30 punkti",
          "content": "Reede hilisõhtul alistas Soome võrkpallimeistrivõislustel medalikursil kulgev Pielavesi Sampo tabeli punase laterna Joensuu Liiga Riento 3:1 (22, -23, 13, 19). Andrus Raadik tõi oma meeskonnale 30 (pluss 22) punkti.\n \nRaadikule tõsteti 41 korda, pall jäi maha 27 korda (66%). Palling tõi kaks ja blokk ühe punkti. Martti Keel võitjate poolel eile väljakul ei käinud. Kaotajate peatreener Jani Säisä Soome spordiportaalie: \"Me ei saanud Raadikut kinni. Kõva mees, kõva käsi, meile tekitas Soome liiga \"sensatiomies\" palju probleeme,\" vahendas Volley.ee.\nSoome meistriliigas juhib Vammala Lentopallo 39 punktiga 15-st mängust. Teine on 38 punktiga (14) Loimaa Hurrikaani ja kolmas 31 punktiga (14) Pielavesi Sampo. Kokkolan Tiikerit hoiab 25 punktiga neljandat ja Vantaa Ducks 23 punktiga viiendat kohta. Suurt osa Ducsi rünnakukoormusest kannab soome-eestlane Karl Külaots. Individuaalses arvestuses lõpetas Raadik aasta esikohal, olles kogunud 334 punkti. Rovaniemi WoVo (Kristiine Miilen) on naiste konkurentsis kaheksas.\n "
        },
        {
          "title": "Peter Sagan võib klassikutel kasutada ketaspidureid",
          "content": "Kaks korda järjest grupisõidus maailmameistriks kroonitud Peter Sagan ütles, et võib kevadistel klassikutel kasutada ketaspidureid. Treeninglaagris ketaspiduritega ratast testinud BORA-hansgrohe äss jäi kogemusega rahule.\n \nPärast vahepealset keeldu võivad ratturid alates oktoobrist jälle tipptasemel ketaspidureid kasutada. World Touri tõusnud BORA-hansgrohe tehnilise direktori Lars Teutenbergi sõnul pakuvad ketaspidurid rehvidele palju rohkem vaba liikumisruumi kui traditsioonilised V-pidurid, vahendas \nSpordipartner.ee\n.\nOtsus, kas Sagan panustab ketaspiduritele, võetakse vastu veebruaris.\n "
        },
        {
          "title": "Täispikk saade: Avandi ja Sepa intervjuu Eesti Vabariigi peaministriga",
          "content": "Pöördeline aeg nõuab pööraseid inimesi. 2016. aasta olulisima teleintervjuu peaminister Jüri Ratasega sooritasid Ott Sepp ja Märt Avandi.\n \nIntervjuud toimetasid Erik Moora, Mart Normet. Režissöör Marek Miil, produtsent Lii Kuldmäe.\nIntervjuu on kordusena ETV eetris 5. jaanuaril kell 21.25 ja 7. jaanuaril kell 11.15 ETV-s.\n "
        },
        {
          "title": "Galerii: Mart Juur ja Peeter Oja valmistuvad ärapanemiseks",
          "content": "Aitab jamast! Enam lihtsalt ei saa vaiki olla! 2016. aasta võtavad oma väärika põhjalikkusega kokku legendaarsed ärapanijad Mart Juur ja Peeter Oja.\n \n\"Ärapanija 2016\" erisaade on ETV eetris täna, 31. detsembril kell 22.45.\n "
        },
        {
          "title": "Joel Juht: jooksmine puhastab nii füüsilises kui ka vaimses mõttes",
          "content": "Kõrbemaratoniks valmistuv harrastussportlane, seikleja ja ellujääja Joel Juht veetis kaheksa päeva Tenerifel, et harjutada ennast jooksma kuumas kliimas.\n \nSee aeg oli talle nii füüsiliselt kui ka vaimselt paras proovile panek ning Kanaaridel viibitud päevadest ta nüüd räägibki.\nJoel, käisite Tenerifel. Mis teid sinna viis?\nOtsustavaks oli päike, et saaks kuuma käes trenni teha, katsetada toidulisandeid ja pikamaavarustust ehk siis kuidas ma maratonijooksu vastu pean ning kas need lisandid sobivad mulle.\nPidasite vastu?\nJah, ma pidasin vastu, küll aga oli viimane treeningpäev enne tagasisõitu masendav. Kui ma kaks tundi ära jooksin, hakkasin mõtlema: kaua veel? Kell 12 hakkasin jooksma ja mu ainus soov oli, et päev saaks kiiresti läbi. Olin emotsionaalselt väsinud, treeningkoormus oli jõudnud staadiumi, kus jalad, eriti sääremarjad andsid tunda, kuigi ma igal õhtul masseerisin neid. Mul oli selline rull, millega rullisin lihaseid läbi, et valu ei tekiks. Kasutasin ka toidulisandeid, et öösel saaks keha vajalikke mineraalaineid ja vitamiine ning saaks uut päeva normaalselt alustada. Kerge see polnud.\nKuidas te rasketel hetkedel ennast motiveerite? Millised on need mõtted, kui sunnite ennast jooksma, et mitte käega lüüa?\nTenerifel otsustasin joostes päikest võtta. Juba see oli hea motivaator ja andis positiivset energiat. Kui võrrelda seda jooksu varasematega, siis läksin teadmatusse, jooksin kohtadesse, kus polnud jooksurajast märke, vaid olid ülesmäkke ronimised. See oli niivõrd lahe kogemus! Atmosfäär, mis tekkis neis metsades ja mägedes, oli võimas. See oli avastamisrõõm, sest ma pole kunagi nii kõrgel keskmäestikus jooksnud. Kogesin sealses Anaga metsas midagi erilist, sest see mets on üks vanimaid, kus on iidsed puud ja sa tunned ennast justkui muinasjutus olevat. See oli üks asi, mis motiveeris minema ja avastama. Aga viimane päev oli küll raske. Mu treeningkoormus oli juba nii suur, pidin minema veel uut kohta avastama, Masca oli vist nimi. Pidin rendiauto ära andma ja veel sada asja ära tegema ning teadsin, et varsti läheb pimedaks. Ma jooksingi tippajal, kui päike oli väljas, et mitte minna kohe hommikul pimedas jooksma ja pidin arvestama sellega, et kui õhtul läheb pimedaks, on jama, sest mul polnud pealampi kaasas. Koht, kus ma sel õhtul jooksin, oli selline, kus ma olin varem jooksnud, mul polnud enam midagi avastada ja ma higistasin ning pingutasin, et leida uusi kohti. Jooksin maja juurest viis minutit mere äärde, sealt viis minutit kivisesse keskkonda, kus tee oli jooksu jaoks raske, aga see oli väljakutse ja see mulle jällegi meeldis. Mõtlesin kogu aeg, et kuna kõrbes ongi üks kolmandik mägine ja teravate kividega, kus on kerge jalgu murda ja väänata, ja need teravad nukid tulevad seal läbi talla, sa tunned neid kogu aeg. Sain seal oma tossud ära katsetada, õrnalt oli tunda, aga sain kinnitust, et trennijalanõud on õige valik.\nKaua te Tenerifel olite, mitu tundi päevas keskmiselt jooksite ja mitu kilomeetrit kokku?\nMinu arvestuse järgi tuli kokku kuskil 140-150 kilomeetrit, tundide arv päevas 3-4 tundi. Tenerifel viibisin 2.-9. detsembrini ehk siis kaheksa päeva jooksmist ja treeningut.\nVaadati teid seal ka nagu hullu - pidevalt üks mees üksi jookseb?\nMa tegin enda jaoks kaks suurt ületamist. Ma jooksin mäestikus, kus tõusumeetreid tuli meeletu hulk. Ühel päeval oli üle tuhande tõusumeetri, neid on rohkem kui Tartu suusamaratoni 68 kilomeetri peale. Kui ma läksin Teide vulkaani juurde rahvusparki, siis ei teadnud ma, kuhu minna. Sinna minnes oli temperatuur üleval ainult viis kraadi, ma sõitsin läbi kolmest pilveribast ja mõtlesin, et täitsa lõpp, ma olen nii kõrgel. Tundsin õhuvahet ka, üleval läks õhk raskemaks, muutusin uimasemaks, kõrvad läksid lukku. Jooksin kaks tundi ja viisteist minutit üles nii, et pidin hoidma pulssi madalal, 130-140 peal, aga see oli võimatu, sest juba kiirkõnniga läks pulss üles, 150-ni välja. Viimane tund ülesminekut oli puhas ronimine, pidin vahepeal seisma jääma, et pulss ei läheks punasesse. Kui jõudsin üles, siis see, mida ma nägin, oli niivõrd ilus, ja seal olid ka ühed sakslased, kes küsisid, kas ma teen trenni. Ütlesin, et jooksin üles, sest valmistun maratoniks. Tegime koos pilti, natuke lobisesime ja siis ma jooksin alla. Allatulekuga sain pulsi normaalseks, 136-ni ja kõik oli okei.\nTe pole allaandja tüüp, küll aga olete paljude silmis võitude ja hetkede koguja, uute asjade avastaja. Mida te avastasite endas Tenerifel veedetud kümne päevaga?\nAvastasin sisemiselt, et inimestele andeks anda on palju raskem kui viha pidada, seda isiklikus võtmes. Kui inimesed omavahel suhtlevad ja tekib mingi tüli, siis inimesed ei suuda andeks anda. Minu arvates on andeksandmine ja enda balansis hoidmine kõvasti raskem kui jooksmine. Ma kirjutasin ka oma Facebooki postituse, et nädal aega joostes olen aru saanud, mis on kõige raskem ja tähtsam minu jaoks — see ei ole jooksmine, vaid andeks andmine ja oma vigade ülestunnistamine. Jooksmine kindlasti puhastab nii füüsilises kui ka vaimses mõttes!\n "
        },
        {
          "title": "Nagu anekdoodis: Ratas, Putin ja Trump sõidavad liftiga",
          "content": "Pöördeline aeg nõuab pööraseid inimesi ning teistmoodi lähenemist. Tujurikkujad Ott Sepp ja Märt Avandi võtsid aasta lõpus pihtide vahele peaminister Jüri Ratase, kes pidi pea ees vette hüppama ja vahelduseks näitlejaametit proovima.\n \nAvandi ja Sepp kehastusid etüüdi käigus Donald Trumpiks ja Vladimir Putiniks ning sisenesid väljamõeldud lifti, kus ootas ees Jüri Ratas. \"See on umbes sama olukord, kui ma paneksin teid vabaviskeid viskama,\" tõdes Ratas aastalõpuintervjuus.\nRatas tunnistas enne etüüdi, et oleks noorena soovinud näitlejaks saada ning pidas tõsist plaani lavakunstikooli katsetele minna. Samas oli mees rõõmus, et ei pidanud telekaamerate ees hoopis kartulisalatiks kehastuma.\n "
        },
        {
          "title": "Türi, isamaa ja mets - nende sõnadega iseloomustab ministreid Jüri Ratas",
          "content": "Pöördeline aeg nõuab pööraseid inimesi ning teistmoodi lähenemist. Tujurikkujad Märt Avandi ja Ott Sepp võtsid aasta lõpus pihtide vahele peaminister Jüri Ratase, kellele anti põnev ülesanne iseloomustada valitsuse ministreid ühe sõnaga.\n \nJüri Ratase iseloomustused:\nEttevõtlus- ja infotehnoloogiaminister Urve Palo - minister\nHaridus- ja teadusminister Mailis Reps - tubli ema\nJustiitsminister Urmas Reinsalu - kõva diskuteerija\nKaitseminister Margus Tsahkna - isamaa\nKeskkonnaminister Marko Pomerants - mets, et mets ikka jääks Eestimaale\nKultuuriminister Indrek Saar - hea näitleja\nMaaeluminister Tarmo Tamm - kahe suure koera peremees\nMajandus- ja taristuminister Kadri Simson - pinginaaber\nRahandusminister Sven Sester - rahandus\nRiigihalduse minister Mihhail Korb - esindaja Ida-Virumaalt\nSiseminister Andres Anvelt - politseinik\nSotsiaalkaitseminister Kaia Iva - Türi, on seal lasteaiajuhataja olnud\nTervise- ja tööminister Jevgeni Ossinovski - diskuteerija\nVälisminister Sven Mikser - välispoliitika\nPeaminister Jüri Ratas - annavad hinnangu teised\n "
        },
        {
          "title": "Celtic alistas kaotusseisust oma igipõlise rivaali Rangersi",
          "content": "Šotimaa jalgpallimeistrivõistlustel sai tiitlikaitsja Celtic Old Firmis võõrsil 2:1 jagu Rangersist ning suurendas lähimate jälitajate ees oma edumaad.\n \nRangers asus Glasgow klubide vastasseisu 12. minutil Kenny Milleri tabamusest juhtima. Celticule tõid aga võidu Moussa Dembele 34. ja Scott Sinclairi 70. minuti väravad. Celtic on võitnud liigas mõlemad tänavused omavahelised mängud, sest avaringis oldi kodus paremad 5:1.\nTeised tänased tulemused: Dundee - St. Johnstone 3:0, Hamilton Academical - Motherwell 1:1, Partick Thistle - Kilmarnock 0:0, Ross County - Inverness Caledonian Thistle 3:2. Eile: Edinburghi Hearts - Aberdeen 0:1.\nTabeliseis: Celtic 58 (20-st mängust), Rangers 39 (21), Aberdeen 37 (20), Hearts 31 (21), St. Johnstone 28 (20), Ross 23 (21), Partick 22 (21), Dundee 22 (21), Motherwell 21 (20), Hamilton 17 (21), Inverness 16 (21) punkti.\n "
        },
        {
          "title": "Viipekeelsed uudised",
          "content": ""
        },
        {
          "title": "Tallinnas süttis korteris säraküünaldest jõulupuu",
          "content": "Tallinnas Sõpruse puiesteel asuvas korteris süttis laupäeval säraküünaldest jõulupuuks olnud nulg, põlema läks kogu elutuba, mis päästjatel õnnestus siiski kustutada.\n \nHäirekeskus sai tulekahjus teate kell 16.19 . Tulekahju sai alguse nulu külge riputatud ning põlema süüdatud säraküünaldest.\n\"Nulg oli kuiv ning kinnitatud selliselt, et puul vett polnud. Mõne hetkega süttis nulg ise põlema nagu säraküünal. Tuld võttis juba kogu toa sisustus. Tuleõnnetuse ajal oli kodus viis inimest, kolm täiskasvanut ja kaks last. Nähes, et tulekahju kustutamine pole enam võimalik, varjus kogu pere magamistuppa. Perel ei õnnestunud põgenemiseks magamistoa akent avada, pereisa lõi lapse kirjutuslauaga akna katki. Päästjate saabudes oli kogu pere roninud aknast kõrvaloleva autosalongi katusele. Päästjad aitasid nad sealt alla,\" kirjeldas juhtunut Põhja päästekeskus.\nKaks meest viidi haiglasse, naine ja kaks last jäid koju. Päästjad kustutasid tulekahju paarikümne minutiga. Elutuba sai tulekahjustusi, kogu korter suitsukahjustusi.\nPäästeamet manitseb inimesi ettevaatusele.\n "
        },
        {
          "title": "Chelsea kordas rekordit, Manchester United tuli välja raskest seisust",
          "content": "Inglismaa jalgpallimeistrivõistluste 19. voorus teenisid järjekordsed kolm punkti turniiritabelisse juurde liider Londoni Chelsea ja Manchester United.\n \nChelsea sai 13. järjestikuse võidu, kui alistas kodus Stoke City 4:2 (34. Gary Cahill, 57., 65. Willian, 85. Diego Costa - 46. Bruno Martins Indi, 64. Peter Crouch). Sarnaselt Chelseale on ühe hooaja sees 13 mängu järjest võitnud teine Londoni klubi Arsenal.\nManchester United teenis viienda järjestikuse võidu, olles samuti omal väljakul 2:1 (85. Anthony Martial, 86. Paul Pogba - 67. Grant Leadbitter) üle uustulnuk Middlesbrough'st.\nTiitlikaitsja Leicester City sai kodus Islam Slimani 20. minuti tabamusest 1:0 jagu West Ham Unitedist ning Burnley tänu Andre Gray kübaratrikile 4:1 Sunderlandist. Bournemouth alistas võõrsil 3:0 Swansea City ja West Bromwich Albion 2:1 Southamptoni.\nTäna peetakse veel üks kohtumine, kus Ragnar Klavani koduklubi Liverpool võõrustab Eesti aja järgi algusega kell 19.30 Manchester Cityt.\n "
        },
        {
          "title": "Galerii: Peaministrit intervjueerivad aasta lõpus Ott Sepp ja Märt Avandi",
          "content": "Näitlejad Ott Sepp ja Märt Avandi ajasid Stenbocki majas peaminister Jüri Ratasega juttu, et juba täna, 31. detsembril jõuaks ETV ekraanile harukordne intervjuu.\n \nPeaministri intervjuu toimetusse kuulub Eesti Ekspressi peatoimetaja Erik Moora, kes oli ka \"Tujurikkuja\" produtsent. Omanäolise telesündmuse režissöör on Marek Miil, produtsent Lii Kuldmäe. Saadet tutvustava karikatuuri joonistas Karmo Ruusmaa.\nAastalõpuintervjuu on ETV ekraanil 31. detsembri õhtupool kell 19.30.\n "
        },
        {
          "title": "Justiitsministeerium vaagib presidendivalimiste korra muutmist",
          "content": "Haldusreformiga seoses vajab ülevaatamist ka presidendi valimiste kord, justiitsministeerium esitab oma vastavasisulised ettepanekud jaanuari lõpuks.\n \nValimiskogu koosneb riigikogu liikmetest ja kohaliku omavalitsuse volikogude esindajatest. See, kui palju esindajaid saab omavalitsus valimiskogusse saata sõltub elanike arvust.\nNäiteks sel aastal oli valimiskogus Saaremaalt kokku 15 inimest. 13 valda saatsid ühe volikogu liikme, Kuressaare linnast tuli aga kaks esindajat. 2018. aastast peaks Saaremaa olema aga üks omavalitsus ning elaniku arvu poolest saaksid nad edaspidi valimiskogusse saata kaks esindajat. Lisaks veel üks volikogu liige Ruhnust ja Muhust, kes jätkavad eraldi omavalitsustena.\nKui haldusreform läheb enam-vähem nii nagu plaanitud, siis jääb Eestisse umbes 70 omavalitsust ja valijameeste arv peaks vähenema umbes 120 esindaja võrra.\nJustiitsminister Urmas Reinsalu sõnul pole praegu veel selge kui ulatuslikult presidendi valimise korda muudetakse. Arutletakse võimaluse üle, et presidenti valib ainult riigikogu või valimiskogu.\n "
        },
        {
          "title": "Aktuaalne kaamera kell 18:30",
          "content": ""
        },
        {
          "title": "Nõmme sai Garmischis tulemuse kirja, kuid põhivõistlusele ei pääsenud",
          "content": "Nelja hüppemäe turnee teisel etapil Saksamaal Garmisch-Partenkirchenis sai Martti Nõmme 109-meetrise õhulennu eest teenitud 81,5 punktiga 69 mehe konkurentsis 65. koha.\n \nTurnee avaetapil Oberstdorfis reeglitele mittevastava kombinesooni tõttu diskvalifitseeritud eestlane vajanuks Garmischis põhivõistlusele pääsemiseks 104,5 silma.\nKvalifikatsiooni võitis Oberstdorfi kuues, sakslane Markus Eisenbichler 141,8 (138 m) punktiga. Järgnesid austerlased Stefan Kraft 139,9 (138 m) ja Manuel Fettner 138,4 (139 m) silmaga. Avaetapi oli Kraft võitnud ning Fettner sai seal viienda koha.\n "
        },
        {
          "title": "Ustjugovi hea hoog kestis lõpuni, naistest võidutses Nilsson",
          "content": "Šveitsis Val Müstairis alanud Tour de Ski esimese etapi, 1,5 km vabatehnikasprindi võitis meestest Jevgeni Ustjugov ja naistest Stina Nilsson.\n \nMeestest järgnesid venelasele kvalifikatsiooni teine, itaallane Federico Pellegrino 2,03 ning eelsõidu kuues, norralane Finn Hagen Krogh 2,80 sekundi suuruse allajäämisega. Ustjugov oli täna ülivõimas, sest kvalifikatsioonis edestas ta Pellegrinot 4,18 sekundiga.\nEestlastest pälvis Marko Kilp 85 osaleja seas 32. (+10,67), Raido Ränkel 50. (+14,58), Peeter Kümmel 68. (+17,17) ning Karel Tammjärv 81. (+20,93) koha.\nTuuri üldarvestuses on Ustjugovi edu Pellegrino ees tänu preemiale 8,2 sekundit. Krogh jääb kolmandana maha 13,8 sekundit. Tiitlikaitsja Martin Johnsrud Sundby Norrast on neljas, venelasele kaotab ta 17 sekundiga.\nNaistest võidutses samuti kvalifikatsiooni kiireim Nilsson. Finaalis edestas rootslanna norralannasid Maiken Casper Fallat ja Heidi Wengi vastavalt 2,48 ning 6,47 sekundiga. Kokkuvõttes juhib Nilsson Falla ees 10,7 sekundiga, Weng kaotab kolmandana 16,6 sekundit. Naistest mullu tuuri võitnud norralanna Therese Johaug jäi kahtlustuse tõttu tänavusest jõuproovist eemale.\nHomme peetakse Val Müstairis klassikalises tehnikas ühisstardist sõidud, kus meestel on kavas 10 ja naistel 5 kilomeetrit.\n "
        },
        {
          "title": "Yana Toom võib tuleval sügisel kandideerida Narvas",
          "content": "Keskerakondlasest Euroopa parlamendi saadik Yana Toom võib järgmise aasta sügisel toimuvatel kohalikel valimistel kandideerida Narvas, ütles Keskerakonna esimees peaminister Jüri Ratas.\n \nRatas ütles ETV+ aastalõpuintervjuus, et Toom soovib kandideerida Narvas, kuid seda otsustab Keskerakond ja pole välistatud europarlamendi saadikute kohalikest valimistest kõrvalejäämine.\nKeskerakonna Tallinna linnapea ja volikogu esimehe kandidaadid selguvad Ratase sõnul uue aasta esimeses kvartalis.\nToom on seni kandideerinud kohalikel valimistel Tallinnas. 2009. aastal kogus ta 972 häält, 2013. aastal 5327. Narvas on Keskerakonna esinumbriks olnud Mihhail Stalnuhhin ja Keskerakond on Narvas võimul.\nEuroopa parlamendi valimised toimuvad 2019. aastal.\n "
        },
        {
          "title": "Eesti sprindikarika võitsid Ruul ja Sõnajalg",
          "content": "Orienteerumisjooksu Eesti sprindikarika arvestusse kuulus 2016.aastal 13 võistlust erinevates maakondades.\n \nNaistest võitis kindlalt Sigrid Ruul, kes kogus 440 punkti. Teele Telgma arvele kogunes 349 ja Kirti Rebasele 320 silma. Meestest võitis järjekordselt Ats Sõnajalg, kogudes 480 punkti. Järgnesid Sergei Rjabõškin 420 ning Marek Karm 360 silmaga.\nTeistes klassides võidutsesid Merilin Anijärv, Anu Kuusmaa, Merike Paapson, Kaarel Vesilind, Mairo Kirss ja Vladimir Savinov.\n "
        },
        {
          "title": "Kitsingu koduklubi lõpetas aasta suure võiduga",
          "content": "Korvpallur Kristjan Kitsingu koduklubi Bakken Bears alistas Taani meistrivõistlustel Randersi Cimbria omal väljakul 104:89 (26:23, 25:22, 33:21, 20:23).\n \nEestlane viibis väljakul 24.26 ning viskas selle ajaga 11 (2 pv 4/5, 3 pv 1/2) punkti, võttis 8 lauapalli, tegi 3 pallikaotust ja 2 isiklikku viga.\nBakken Bears hoiab turniiritabelis 11 võidu ja ühe kaotusega Horsensi järel teist kohta. Randers on seitsme võidu ning üheksa kaotusega neljas.\n "
        },
        {
          "title": "2 Quick Start ühendab uuel aastal jõud Ithaka Mariaga",
          "content": "6. jaanuaril toimub uue aasta esimene 2 Quick Starti kontsert koos Ithaka Mariaga kontsertklubis Rock Cafe.\n \n2 Quick Start tõenäoliselt ei vaja tutvustamist mitte ühelegi eestlasele. Lisaks astub oma bändiga lavale lauljatar Ithaka-Maria, kes on ühtaegu nii meie popmuusika tulevikulootus kui ka veteran. 1990ndate noored mäletavad teda legendaarse kvarteti Best B4 ridadest. Sajandivahetuse teismelised tsiteerivad tema nime kuuldes ansambli Slobodan River hittide refrääne.\nIthaka Maria tõi 15. novembril avalikkuse ette oma uue laulu \"Sounds Like Love\". Tantsuline lugu on inspireeritud inimestest, kes armastavad seda, mida teevad, jäädes iseendaks, käivad kindlalt oma rada ning pälvivad pühendumise eest armastuse. Loole on filmitud eelpoolkirjeldatud ideed silmas pidades ka muusikavideo, mille rezhissööriks on CJ Kask.\n "
        },
        {
          "title": "Vormel-1 legend ei mõista Kimi Räikköneni suurt populaarsust",
          "content": "Kolmekordne vormel-1 sarja maailmameister Jackie Stewart ei saa aru, miks soomlasest Ferrari piloot Kimi Räikkönen nii suures soosingus on.\n \n„Lewis Hamilton on moodsa aja superkangelane,“ arutles šotlane. „Sebastian Vettel on aga vaikne sangar. Siiski on Räikkönen neist populaarsem. Soomlane ütleb harva midagi ja võib-olla see inimestele meeldibki.“\nStewart kiitis Red Bulliga kihutavat noorukest hollandlast Max Verstappenit. „Ta meenutab mulle Mario Andrettit, Jochen Rindti ja Francois Cevert’i oma karjääri algusaegadel,“ lausus Stewart. „Lõppenud hooaeg oli Verstappeni jaoks läbimurde aastaks.“\n "
        },
        {
          "title": "Väljakukkumise äärele sattunud Soome vallandas keset turniiri peatreeneri",
          "content": "Kanadas Montrealis ja Torontos toimuvatel kuni 20-aastaste jäähoki maailmameistrivõistlustel selgitavad väljalangeja tiitlikaitsja Soome ning uustulnuk Läti.\n \nTurniiril kõik kolm mängu kaotanud Soome jäi raskesse seisu pärast seda, kui Šveits sai eile karistusvisete järel 5:4 (1:3, 2:1, 1:0, 0:0, 1:0) jagu Taanist. Seejuures juhtisid taanlased kohtumist 3:0 ja 4:1. A-alagrupi kaks viimast Šveits ja Soome kohtuvad otsustavas voorus küll omavahel, kuid neli punkti kogunud šveitslased on juba kindlustanud endale koha veerandfinaalis.\nSoomlased reageerisid ebaedule kiiresti ja vabastasid keset turniiri ametist meeskonna peatreeneri Jukka Rautakorpi, keda asendab Jussi Ahokas. Algse plaani kohaselt pidi Ahokas Rautakorpilt ohjad üle võtma pärast MM-i.\nAlagrupi võidu on taganud täiseduga jätkav Rootsi, kes mängib viimases voorus viie silma peal oleva Tšehhiga. Hetkel on rootslaste järel teine alagrupiturniiri kuue punktiga lõpetanud Taani, kes võib veel aga neljandaks langeda.\nB-alagrupis selgitavad võitja seni kõigist kolmest vastasest jagu saanud Kanada ja USA. Kolmanda koha omaniku selgitavad seni kolm punkti kogunud Venemaa ja Slovakkia. Eile 2:4 (1:1, 0:1, 1:2) Slovakkiale kaotanud Läti lõpetas alagrupiturniiri punktita.\n "
        },
        {
          "title": "Bottase siirdumine Mercedesesse on üha tõenäolisem",
          "content": "Motorsport.com andmetel külastas Soome vormel-1 piloot Valtteri Bottas jõulude eel Suurbritannias Brackleys asuvat Mercedese tehast.\n \nBottas olevat kohtunud maailmameister Mercedese inseneridega ning tegelenud uue sõiduvahendi istme endale sobitamisega.\nSoomlast peetakse peamiseks kandidaadiks hooaja lõpus tippspordist taandunud valitseva maailmameistri, sakslase Nico Rosbergi asendajaks. Kuuldustele lisas hoogu juurde see, et brasiillane Felipe Massa olla lubanud Williamsis ka tuleval hooajal jätkata.\n "
        },
        {
          "title": "Suri maailma vanim isane hiidpanda",
          "content": "Teadaolevalt vanim isane hiidpanda Pan Pan suri 31-aastasena.\n \nPan Pan suri kolmapäeval Hiinas Chengdu linnas, teatas Huffington Post.\nHiina riiklik ringhääling Xinhua kinnitas, et Panda Vanaisa hüüdnime kandev Pan Pan on vastutav hiidpandade populatsiooni tõusu eest, sest kui ta 1985. aastal sündis, oli hiidpandade arvukus kriitilises piiris. Pan Panil on 130 järeltulijat, mis moodustab 25 protsenti tehislikes tingimustes aretatud pandadest.\n\"Pan Pani eluiga võrdus saja inimese aastaga, kuid ta põdes vähki ning tema tervis halvenes viimase kolme aasta jooksul,\" rääkis hooldaja Tan Chengbin.\nLooduses elavad hiidpandad umbes 20-aastaseks. Maailma vanim emane hiidpanda on 36-aastane Basi.\n "
        },
        {
          "title": "Eestlased piirdusid Tour de Ski avaetapil kvalifikatsiooniga",
          "content": "Šveitsis Val Müstairis alanud Tour de Skil piirdusid Eesti murdmaasuusatajad vabatehnikasprindis kvalifikatsiooniga.\n \nKõige lähemal edasipääsule oli meestest 32. koha saanud Marko Kilp, kes kaotas viimasena 30 hulka jõudnud soomlasele Perttu Hyvärinenile 0,26 sekundiga.\nKvalifikatsiooni võitis kindlalt Sergei Ustjugov, kes läbis 1,5 km distantsi 3.01,24-ga. Venelane edestas itaallast Federico Pellegrinot 4,18 ja prantslast Lucas Chanavat'd 4,40 sekundiga. Eestlastest pälvis Kilp 85 osaleja seas 32. (+10,67), Raido Ränkel 50. (+14,58), Peeter Kümmel 68. (+17,17) ning Karel Tammjärv 81. (+20,93) koha.\nNaistest näitas 3.28,28-ga parimat aega Stina Nilsson. Norralanna Ingvild Flugstad Östberg oli rootslannast aeglasem 1,28 ja šveitslanna Nadine Faendrich 2,34 sekundit.\n "
        },
        {
          "title": "Baruto: vähemalt pääsesin suuremate vigastusteta",
          "content": "Baruto kaotas Jaapanis Saitamas toimunud MMA-turniiri poolfinaalis 49 sekundit kestnud matšis horvaadile Mirko Filipovicile.\n \n\"Selleks korraks siis aasta läbi. Kaotusega küll, aga ilma suuremate vigastusteta,\" kirjutas Baruto oma Facebooki kontol. \"Tahame Teile kõigile soovida toredat vana-aasta lõppu ja ilusat, edukat ning teguderohket uut aastat. Uuel aastal uue hooga ja ikka edasi.\"\n "
        },
        {
          "title": "Merkel uusaastakõnes: islamiterrorism on Saksamaa suurim katsumus",
          "content": "Islamiterrorism on Saksamaal ees seisvatest väljakutsetest suurim, rääkis kantsler Angela Merkel oma aastalõpukõnes.\n \nMerkel ütles, et 2016 oli raskete katsumuste aasta, kuid ta on kindel, et Saksamaa suudab need ületada, vahendas BBC.\nViidates Berliini jõuluturu rünnakule, milles hukkus 12 inimest, nimetas Merkel tülgastavaks, kui terroritegude taga on varjupaika otsinud inimesed.\n\"Minnes oma elu ja tööga edasi, ütleme terroristidele: te olete vihaga täidetud mõrvarid, kuid te ei saa määrata, kuidas me elame ja elada tahame. Me oleme vabad, teistega arvestavad ja avatud,\" lausus kantsler.\nMerkeli sõnul näitab häving Süüria linnas Aleppos, kust mässulised on pärast kuid väldanud võitlust välja tõrjutud, kui tähtis ja õige oli Saksamaa otsus konflikti eest põgenevad inimesed vastu võtta.\n\"Kõike seda peegeldavad meie demokraatia, seadused ja väärtused. Need vastanduvad vihaga täidetud terrorismimaailmale ning osutuvad viimasest tugevamaks. Koos oleme me tugevamad. Meie riik on tugevam,\" lausus ta.\nMerkel mõistis hukka tõeväänamise, millega pannakse inimesi arvama, nagu Euroopa Liit ja parlamentaarne demokraatia enam ei toimiks. EL on aeglane ja keeruline ning sai Suurbritannia lahkumisotsuse tõttu tagasilöögi, kuid sakslased ei tohiks jääda uskuma, et õnnelik tulevik võiks peituda eraldi riigina edasi minekus, ütles kantsler.\n "
        },
        {
          "title": "Rooba koduklubi teenis neljanda järjestikuse võidu, Liiviku oma kaotas",
          "content": "Eesti jäähokikoondislase Robert Rooba koduklubi Jyväskylä JYP võttis Soome meistrivõistlustel neljanda järjestikuse võidu, alistades võõrsil eestlase abita Lahti Pelicansi 4:0 (3:0, 0:0, 1:0).\n \nTeise kaotuse järjest saanud Pelicans on 35. vooru järel 51 punktiga kuues, ühe silma vähem kogunud JYP jagab koos Pori Ässätiga seitsmendat kohta. Juhib kohtumise vähem pidanud tiitlikaitsja Tampere Tappara 77 punktiga.\nRootsi meistrivõistlustel kaotas Eesti päritolu Siim Liivikuta mänginud Örebro võõrsil Malmö Redhawksile 0:6 (0:2, 0:3, 0:1). Viimasest seitsmest kohtumisest vaid ühe võitnud Örebro on 30-st mängust teenitud 33 punktiga 11. kohal. Neljamängulise kaotustejada lõpetanud Malmö on 31-st kohtumisest kogutud 48 silmaga kuues. Juhib tiitlikaitsja Göteborgi Frölunda 65 punktiga.\n "
        },
        {
          "title": "Mart Niineste tõi muusikaamaastikule masohhism",
          "content": "Mart Niineste on tagasi muusikamaastikul ning avaldas Tabloitedi nime all loo \"Vabaduse puiestee\", mis räägib rahuloluni jõudmisest.\n \n\"Sõnade kõige lihtsam tagamaa on see, et kui sa tahad elada niimoodi, et tükid taga ei ole, pead sa tegema seda, mis sul endal õige on ja sa pead selle üles leidma kusagilt enda seest ja siis ei ole tõesti igasuguseid valgusfoore, ummikuid ja asju,\" selgitas Niineste oma loo sõnumit ETV2 saates \"Eesti TOP 7\".\nKuigi rohkem laule Tabloitedi loomingust kuulata ei saa, siis Niineste sõnul on aastate jooksul ikka ühtteist kogunenud. \"Sellega konkreetselt läks nüüd niimoodi, et Peterburi alternatiiviskenest hea sõber Feddy Lavrov ütles, et võiks sellele ju trummi ja bassi alla mängida oma stuudios ja nii see läks,\" rääkis Niineste \"Vabaduse puiestee\" sünnist.\nTa ise loodab siiski, et säästab inimesi oma uutest lugudest, plaadist või \nlive\n'ist. Muusikamaastikule naasmises süüdistab Niineste aga masohhismi. \"Ja natukene võib-olla see asi ka, et midagi võiks ükskord valmis ka teha, eriti kui need idee erinevad tükid väga sujuvalt kokku saavad,\" põhjendas ta.\n "
        },
        {
          "title": "Ott Tänak plaanib osaleda Saaremaa rallil",
          "content": "Autoralli maailmameistrivõistluste etappide soodne ajagraafik võimaldab Ott Tänakul startida 50. Saaremaa rallil ja mehe enda kinnitusel on ta kodusaarel kihutamisest väga huvitatud.\n \nOktoobris on autoralli MM-i WRC sarjas kaks etappi – 5.-8. sõidetakse Hispaanias ja 26.-29. Suurbritannias. Kuna kodune Saaremaa ralli sõidetakse 13.-14. oktoobril on meie esirallimehel suurepärane võimalus kihutada kodupubliku ees, kirjutab \nSaaremaasport.ee\n.\n“Püüan võimalusel kohal olla,” ütles Ott Tänak Saare maakonna spordiaasta pidulikul lõpetamisel. Koos Raigo Mõlderiga maakonna parimaks võistkonnaks valitud rallipiloot lisas, et auto ja kõik selleks olenev on olemas.\n "
        },
        {
          "title": "Helsingis sõitis Eesti numbrimärgiga auto jalakäijate sekka",
          "content": "Helsingis sõitis Eesti numbrimärgiga auto metroopeatuse lähistel kõnniteel olnud inimeste sekka, viga sai neli inimest.\n \nVahejuhtum leidis aset Helsingi idaosas Siilitie metroopeatuse juures. Päästeameti teatel sai viga neli inimest, kellest kolme vigastused on rasked, kirjutab Helsingin Sanomat. Päästeametit teavitati kell 13.46.\n\"Mitte miski ei viita sellele, et tegu oli tahtlik. Rohkem viitavad asjaolud õnnetusele,\" ütles politseinik Henri Helminen Helsingi politseist. Politsei teatel võis auto 30. eluaastates juhti tabada haigushoog, mille tagajärjel kaotas ta sõiduki üle kontrolli. Hetkel puuduvad viited, et juht oleks olnud mõne aine mõju all, kirjutas uudisteagentuur STT.\nAutol on Eesti numbrimärk, kuid autojuhi kodakondsus pole veel selgunud ja tal on Soome juhiluba. Volvo marki auto omanik pole teada, aga sõidukit ei pea politsei varastatuks. \"Auto juht peeti kinni ning tundub, et tema viga ei saanud,\" lisas Helminen.\nPäevalehe Helsingin Sanomat reporteri Jukka Vuorio sõnul on vigastatud minema toimetatud. Sündmuspaik eraldati ja sealne liiklus peatati.\nTema sõnul ütlevad kohapealsed inimesed, et sõiduauto sõitis metroojaama parklasse viivast kaitsepiirdest suurel kiirusel üle ning otsa mitmele jalakäijale. Seejärel liikus auto parklasse, kus tabas mitut teist sõidukit.\nSoome rahvusringhäälinguga Yle rääkinud inimeste sõnul sõitis auto enne jalakäijate tabamist mööda kõnniteed umbes 300 meetrit.\n \n "
        },
        {
          "title": "Sharks on sattunud hoogu, Blackhawks komistas taas",
          "content": "Jäähokiliigas NHL sai viimasest üheksast mängust kaheksanda võidu mullune finalist San Jose Sharks, kes alistas kodus Philadelphia Flyersi 2:0.\n \nVahepeal kümme vastast järjest alistanud Flyers on viimasest viiest mängust võitnud vaid ühe ning kaotanud viimased kolm matši. Sharksi väravas tegi oma esimese nullmängu Aaron Dell, kes tõrjus kõik 21 pealeviset.\nLäänekonverentsi liider Chicago Blackhawks on viimasest viiest mängust kaotanud neli. Eesti aja järgi läinud öösel jäädi võõrsil 2:3 alla Carolina Hurricanesile, kes on viimasest viiest kohtumisest võitnud neli.\nTeise järjestikuse võidu võttis Vancouver Canucks, olles kodus lisaajal 3:2 üle Anaheim Ducksist, kes on viimasest viiest mängust kaotanud neli. Mängupäeva neljandas kohtumises sai Nashville Predators võõrsil 4:0 jagu St. Louis Bluesist. Predatorsi puurisuul kõik 25 pealeviset tõrjunud Juuse Sarosi jaoks oli see NHL-is esimeseks nullimänguks. 21-aastane soomlane on tänavu endale lubanud kuues kohtumises visata seitse väravat. Üldse oli see Sarosile seitsmendaks matšiks NHL-is.\n "
        },
        {
          "title": "Kanada lubab Baltimaade kaitsesse panustada 245 miljonit eurot",
          "content": "Kanada kavatseb järgmise kolme aasta jooksul oma Euroopa missioonile kulutada 245 miljonit eurot, teatas Läti uudisteagentuur LETA Kanada saatkonna andmetele tuginedes.\n \n\"Kanada relvajõud on tugevdanud NATO kaitsevõimet, saates sõdureid Kesk-ja Ida-Euroopasse, olles püsivalt kohal Euroopa vetes ning andes õhust panuse ka Rumeenias ja Balti riikides. Samuti on Kanada relvajõud osalenud ambitsioonikates ja läbipaistvates õppustetsüklites koos liitlastega,\" vahendas Läti rahvusringhääling Kanada saatkonna teadet.\nSaatkond rõhutas, et jätkuva rahvusvahelise ebastabiilsuse tõttu ollakse NATOs üksmeelel, et liitlased peavad oma positsioone veelgi tugevdama, et hoida võimalikke vastaseid alliansi vastu jõudu kasutamast.\nSaatkonna kinnitusel plaanitakse Kanada relvajõudude operatsioonile kolme aasta vältel kulutada 348,6 miljonit Kanada dollarit ehk umbes 245 miljonit eurot. Kanada juhitav pataljon hakkab paiknema Lätis ning sinna kuuluvad ka Albaania, Itaalia, Hispaania, Sloveenia ning Poola sõdurid.\nLäti välisminister Edgars Rinkevics kinnitas, et Läti ja Kanada pool töötavad praegu intensiivselt kõigi riikidega, et praktilisi küsimusi lahendada.\nKanada saadab Lätisse kuni 455 sõjaväelast.\n "
        },
        {
          "title": "Astana sõlmis lepingu andeka norralasega",
          "content": "Maanteerattur Tanel Kangerti koduklubi Astana sõlmis kaheaastase lepingu andeka norralase Truls Korsäthiga. Siiamaani esindas 23-aastane Korsäth kodumaa kontinentaalklubi Team Joker – Byggtorget.\n \n„Saada World Touri meeskonnas profiratturiks on olnud pikka aega mu suurim unistus,“ vahendas \nRattauudised.ee\n Korsäthi sõnu. „Järgmisel aastal saab see tänu Astanale teoks, kes usub minusse ja tegi mulle pakkumise. See on suur samm edasi ja olen võimaluse eest tänulik. Tahan tänada Team Joker – Byggtorgetit, kes on mind ratturina arendanud.“\nKorsäth on end tõestanud tugeva temposõitjana. 2013. aastal võitis ta Circuit des Ardennesi velotuuril meeskonnasõidu. 2014. aastal oli Korsäth parim Duo Normandil. Eelmisel aastal saavutas Korsäth kolmanda koha Ronde van Vlaanderen Beloftenil ning võitis pronksi Norra meistrivõistlustel eraldistardis ja Chrono des Nations U-23. Lõppenud hooajal võitis Korsäth etapi Gironde tuuril.\n„Kuigi meeskonna esitlus toimus paar nädalat tagasi, otsustasime koosseisu veel ühe mehega täiendada,“ selgitas Astana mänedžer Aleksandr Vinokurov. „Maailmameistrivõistlustel Dohas avaldas Korsaeth muljet Alexander Kristoffi heaks tööd tehes. Enne lepingu sõlmimist saime tema potentsiaalis veenduda treeninglaagris Calpes. Loodame, et Korsäth on meile suureks abiks ühepäevasõitudel.“\n "
        },
        {
          "title": "Tsahkna: Eesti erakonnad on suutnud kriitilistel hetkedel ühisosa leida",
          "content": "Isamaa ja Res Publica Liidu esimees Margus Tsahkna ütles erakonnakaaslastele saadetud aastalõputervituses, et Eestis sai tänavu läbi üks ajastu, meie erakonnad on aga näidanud üles võimet kriitilistel hetkedel ühisosa leida.\n \n\"Oli see vast üks korralik sõit! Võtsime eesmärgiks poliitiline stagnatsioon lõpetada ja saime sellega hakkama,\" kirjutas Tsahkna.\nTema hinnangul näitasid USA presidendivalimised ja Brexit, et uue ajastu poliitiliste otsuste tegemine põhineb primitiivsetel konfliktidel, mis lõhestavad ühiskondi ja kus on vähe kohta argumenteeritud debattidel.\n\"Minu käest on küsitud, mida ma pean möödunud aasta olulisemateks otsusteks Eesti poliitikas. Peame tunnistama, et üks ajastu sai läbi. Eesti sai endale uue presidendi ja valitsuse, meil oli selles kaalukas roll,\" leiab IRLi esimees. \"Palju on kritiseeritud Eesti poliitikuid ja erakondi. Samas, kui vaadata maailmas toimuvat, siis on meie erakonnad näidanud võimekust kriitilistel hetkedel leida ühisosa, tuua vajalikke muutusi ning erahuvidele eelistada riigi suuremaid väljakutseid\".\nTa tõi IRLi selle aasta kordaminekutena välja presidendivalimistel üles näidatud meeskonnatööd ning loetles elluviidud lubadusi, nagu seaduseks saanud tulumaksuvabastus, järgmisel aastal jõustuv elatisabifond ning paljulapseliste perede toetuste tõus.\n\"Aasta tagasi ütlesin, et ka oma erakonna asjad tuleb korda teha. 1,1 miljoni euro väärtuses maksmata arveid on tasutud ja meie erakond läheb kohalikele valimistele vastu tugevas positsioonis,\" usub Tsahkna, kelle hinnangul oli hea aasta mitte üksnes IRLil, vaid ka Eestil.\n "
        },
        {
          "title": "Lubini Cuprum alustas põhiturniiri teist ringi võidukalt",
          "content": "Võrkpalli Eesti rahvusmeeskonna peatreeneri Gheorghe Cretu juhendatav Lubini Cuprum alustas Poola Plusliga põhiturniiri teist ringi edukalt, kui sarnaselt esimesele ringile Bielsko-Biala meeskonnale geimi ei loovutatud.\n \nEesti koondislased Robert Täht ja Keith Pupart panustasid võitu vastavalt 12 ja 5 punkti, vahendas Volley.ee.\nSarnaselt oktoobris peetud põhiturniiri esimese ringi vastasseisule Cuprum Bielsko-Biala võistkonnalt suurt vastupanu ei kohanud, saavutades kodupubliku ees 3:0 (22, 18, 17) võidu.\nViieteistkümnest rünnakust koguni kümme (67%) realiseerinud Robert Täht aitas võitjaid ka kahe pallinguässaga, tõustes 12 punktiga võitjate kolmandaks skooritegijaks. Teine Eesti koondislane Keith Pupart sai kaksteist tõstet, millest viis (42%) lõppesid punktivõiduga. Blokis ega pallingul eestlase arvele punkte ei kantud, küll näitas nurgaründaja neljateist pallingu vastuvõtu juures suurepärast 86-protsendilist täpsust. Tähe sama näitaja oli kaheteist vastuvõtu juures samuti korralik 58%.\nKuueteistkümnest voorust 31 punkti kogunud Cuprum hoiab kuueteistkümne meeskonna konkurentsis kuuendat kohta, jäädes neljandast võistkonnast Jastrzebski Wegielist maha vaid kahe silmaga. Bielsko-Biala paikneb 12 punktiga 13. real.\n "
        },
        {
          "title": "Hoiatus: poes müüdav õnnetina sisaldab tervisele ohtlikku pliid",
          "content": "Tartu ülikooli arheoloog Ragnar Saage ostis 2010. aastal poest hobuserauakujulised “õnnetina” kangid ning on nendega mitu aastat järjest õnne valanud. Kahe aasta eest osteti TÜ arheoloogia laborisse spektromeeter, mille kalibreerimisel sai “õnnetina” keemilist koostist analüüsitud ning selgus, et tegu on hoopis pliiga, mis on tervisele ohtlik.\n \nRagnar Saage kirjutas Facebooki selgituse, mis vahe on tinal ja pliil, kuidas see seostub õnnevalamisega ning miks tuleks nendesse poes müüdavatesse õnnevalamise tina, tegelikult pliikangidesse ettevaatlikult suhtuda.\nTina on juba pronksiajast kõrgelt hinnatud metall, mida lisaks vasega segamisele on kasutatud puhtal kujul. Ta on võrreldes pliiga märksa vähem mürgine ning tinast nõusid on seetõttu kasutatud aastatuhandeid. Ka ingliskeelne sõna konservi kohta on \ntin can\n, mis viitab sellele, et enne teraskonservide kasutuselevõttu olid konservid tinatatud.\nPlii on samuti inimestele pikalt teada olnud metall ning Rooma riigi hiilgeajal kasutati seda ohtralt linnadesse vett toovates akveduktides, kuigi juba tolleaegsed autorid on viidanud tema tervist kahjustavale toimele.\nTänapäeval püütakse leida viise, et inimesed puutuksid võimalikult vähe pliiga kokku. Näiteks just seetõttu kasutatakse pliivaba kütust ning värvipigmente.\nKõige suurem oht lastele ja rasedatele\nPliimürgitus on aga kõige ohtlikum rasedatele ja lastele. Mürgituse sümptomid on peavalu, ärrituvus, agressiivsus, mäluprobleemid, käte värisemine. Lootel põhjustab see aga intelektihäireid, täiskasvanud inimtestel viljatust. Raskematel juhtudel võim mürgitus lõppeda aneemia, kooma või surmaga. \nLapsed on aga tihti kõige innukamad õnnevalajad.\nRagnar Saage tegi sel nädalal tiiru Tartu poodides, et vaadata mida sisaldab seal saadaval olev „õnnetina“. Kolm poodi, kus „õnnetina“ müüdi olid Koduekstra, K-Rauta ja Prisma – kõigis saadaval sama toode. Selle nimi on „Uueaasta õnneraud“, mis pakendil märgitud koostise järgi on umbes 96% plii ja 4% tina. Pakendilt leiab järgmised juhised:\n„Kasuta metalli sulatamisel ja valamisel kaitseprille. Täida lauanõu (u 7 l) puhta veega. Veendu, et kõik oleks nõust turvalises kauguses. Aseta õnneraud sulatuskopsikusse ja sulata metalli, kuni see on sulanud, aga ära kuumuta üle. Kalla sulametall 10 cm kõrguselt veepinnast nõusse. Valatis tuleb käidelda nõuetekohaselt. See toode sisaldab pliid.“\nOhutusjuhend on puudulik\nKui lähtuda \nplii käitlemise ohutusnõuetest\n labori standardite järgi, siis on pakendil märgitud ohutusnõuded puudulikud.\nPliid tuleks käidelda kandes kindaid, kaitseprille ja hingamisteede kaitsevahendeid ning toiminguid teha hästi ventileeritud tingimustes. Lisaks, tuleb valamisel pausi tegemisel ja töö lõpetamisel käsi pesta.\nIsegi kui plii sulatamisel tekkinud aur on vähene ning kõik pliid katsunud asjaosalised pesevad pärast oma käed puhtaks ning ükski laps ei pane värskelt valatud pliitükki endale suhu, siis on plii ikkagi väga mürgine veeorganismidele, kelleni jõuab meie heitvesi.\n„Õnnetina“ valamisel tekib enamasti hulganisti palju pisikesi pliikuule, mis sageli kallatakse peale õnnevalamist koos veega kanalisatsiooni. Tegelikult peab aga pliivalamise jääke käitlema kui keskkonnaohtlikke aineid, mille kohta selle toote pakend on suhteliselt napisõnaline.\nPlii on iseenesest tänapäeva metallurgiatööstuses laialdast kasutust leidev metall, hädad tekivadki tööohutus- ja jäätmekäitlusnõuete mittetäitmisel.\nSeda kõike annab aga hõlpsasti vältida kui õnne valamisel kasutada tina, leiab Ragnar Saage. Tina saab näiteks vanadest katkistest tinanõudest. Tinanõudel on reeglina põhja all märge millist tina on kasutatud. Samuti võib tina või otsida internetipoodidest metallilisel kujul.\nPealegi, õnneplii, mis ta ju koostise järgi ongi, kõlab umbes sama loogiliselt kui „tervisevähk“. Wikipedia järgi põhjustas plii 2013. aastal 853 000 surma ning arvatakse, et 0,6 protsenti maailma haigustest on põhjustatud pliimürgitusest.\n“Millest sa tahad et sinu õnn tehtud oleks?” küsib Ragnar Saage.\n "
        },
        {
          "title": "Galerii: Aasta lõppeb Kukekeses",
          "content": "ETV valmistab ette rikkalikku aastavahetusprogrammi ning õhtu üks tõmbenumbritest on meeleolukas aastalõpupidu kooperatiivis Kukeke.\n \nAjaratas kerib meid kolme aastakümne taha. 1987. aasta hakkab lõppema. Vana-aastaõhtu eel peavad Illar ja Ats oma baaris nõu, kuidas aastavahetuse peo pealt võimalikult palju teenida. Arutamise käigus saab Illar šampusepudeli korgiga vastu pead ning kõik järgnev on segasem kui unenäos.  Igal juhul astuvad Kukekese baarist läbi nii Ivo Linna kui ka Karl-Erik Taukar ning Anne Veski ja Koit Toome. Kohale jõuavad Laura, Getter ja Grete ning Liis, Birgit ja Uku. Rahvast hullutavad ansamblid Regatt ja Patune Pool ning Crius X ja Púr Múdd. Tulemas on ka Kalle Sepp koos Eesti tantsuagentuuri revüüteatriga Starlight Cabaret.\nVallatu aastalõpupidu kooperatiivis Kukeke on ETV ekraanil täna, 31. detsembril kell 21.10, pidu jätkub kell 00.00.\n "
        },
        {
          "title": "Aastavahetusel esineb Vabaduse väljakul Cartoon",
          "content": "Tallinnas toimub uusaastaööl Vabaduse väljakul traditsiooniline ilutulestik ja tasuta kontsert.\n \nTund enne aastavahetust, 31. detsembril kell 23.00 tuleb lavale ansambel Cartoon. Keskööl toimub suurejooneline ilutulestiku vaatemäng, kui Harjumäelt tõuseb taevasse ligi kümneminutine ilutulestik. Nagu varasematelgi aastatel, jätkub pidu pärast aastavahetust, muusikat mängib siis DJ Erkki Sarapuu.\n\"Meil on üks tingimus: oma pürotehnika ja pudelid tuleb koju jätta, et tähtis sündmus mööduks turvaliselt,\" ütles Kesklinna vanem Alar Nääme.\nKaarli puiesteel on turvalisuse huvides liiklus uusaastaööl kõigis suundades suletud alates kella 23.30-st kuni kella 00.30-ni. Samuti on ilutulestiku korraldamise tõttu suletud Komandandi tee alates kella 21.30-st kuni 00.30-ni. Kõigil tänavatel tagatakse läbipääs ühistranspordile, v.a taksodele, samuti politsei- ja päästesõidukitele.\n "
        },
        {
          "title": "Agenda USA-s: Maria Minerva jagab kogemusi Trumpi-vastastes protestidest LA-s",
          "content": "Agenda saab Los Angeleses kokku Maria Juurega, kes on muusikuna tuntud eelkõige Maria Minerva nime all. Lisaks muusiku ja kunstniku elukutsele on Maria maailmaparandaja ja aktivist, mistõttu võttis ta sel aastal osa ka LA-s toimunud Trumpi-vastastest meeleavaldustest.\n \nMaria tunnistab, et protestidel oli tore, kuna LA-s on raske nii palju inimesi korraga tänavale saada. \"Inimesed hoiavad enamasti omaette, sõidavad oma autodega ja elavad oma elu siin vaikselt. See pole koht, kus iga päev toimuksid tohutud protestid nagu Itaalias või Prantsusmaal,\" kirjeldab Maria.\nSamas kestsid rahvarohked Trumpi-vastased meeleavaldused California osariigi suurimas linnas viis päeva järest. \"Seal oli nii armas, sest seal olid vanad, noored, mustad, valged, latiinod ja indiaanlased - kõik olid koos ning see oli väga ülendav ja sõbralik ka,\" märgib Maria.\nTrumpi ametist kukkumine oleks halb\nDonald Trumpi puhul on tema kohtuasjade tõttu räägitud ka presidendi ametist tagasikutsumise võimalusest, kuid Maria Juure sõnul oleks see kõige halvem variant, kuna sellisel juhul saaks ametisse Trumpi asepresident Mike Pence.\n\"Mike Pence on jumalasulane ehk korrumpeerunud abordivastane tegelane ja teda ma tahaks veel vähem presidendina näha,\" tõdeb Maria. \"Ma arvan, et nendest protestidest muutub nii palju, et inimesed saavad aru vajadusest osaleda poliitikas ükskõik mis tasandil,\" lisab ta.\nMaria sõnul on tähtis osaleda ka kõikidel valimistel. Ameeriklased jätavad tema sõnul tihti kahe silma vahele vahevalimised ning tegelikult aktiviseerutakse ainult presidendivalmimiste ajal.\nTrumpi ainuvõimu ei tule\nKuigi Maria Juur arvab, et päris ühemehevalitsust USA ei kehtestata, siis tõdeb ta, et kõik tähtsamad riigiinstitutsioonid on hetkel vabariiklaste käes.\n\"See tähendab, et domineeriv jõud on konservatiivne ja tagurlik jõud, kes saavad läbi viia otsuseid vaikselt demokraatlikus korras, mis on neile sobivad ning on seotud suurte tööstuste lobby'ga,\" räägib Maria, kes lisab, et negatiivsema suuna võivad võtta just keskkonnaprobleemidega seotud otsused.\n "
        },
        {
          "title": "Bagdadi plahvatustes hukkus mitukümmend inimest",
          "content": "Iraagi pealinna Bagdadi kesklinnas plahvatas reedel kaks pommi, hukkus vähemalt 21 inimest ja üle 40 sai haavata, teatasid politsei ja meedikud.\n \nPlahvatuste eest pole keegi vastutust võtnud, kuid ISIS on varem Bagdadis ohtralt tsiviilisikute vastaseid rünnakuid korraldanud, vahendas Reuters.\nPolitsei teatel kärgatasid plahvatused hommikuse tipptunni ajal rahvarohkel turul. Ühe plahvatuse korraldas enesetapja, teine kärgatus tuli kohale paigaldatud lõhkeseadeldisest.\n "
        },
        {
          "title": "Soome suusaäss pidi viimasel hetkel Tour de Skist loobuma",
          "content": "Soome murdmaasuusataja Riitta-Liisa Roponen jätab seljavigastusele viidates täna algava Tour de Ski vahele.\n \nRoponen oleks olnud üks staažikamaid suusatajaid Tour de Skil, kus soomlanna on 75-st etapist osalenud 60-nel, millega jagab vastavas edetabelis koos ukrainlanna Valentina Sevtšenkoga viiendat kohta. Kõige rohkem etappe, 68, on läbinud poolatar Justina Kowalczyk.\nJärjekorras 11. Tour de Ski algab täna Šveitsis Val Müstairis vabatehnikasprindiga. Kokku on kavas seitse etappi, tuur lõppeb järgmisel pühapäeval Val di Fiemmes.\n "
        },
        {
          "title": "Sofia Rubina jagab kuulajatele emotsioone",
          "content": "Sofia Rubina ja Sander Mölder avaldasid koostöös uue laulu \"Rock the floor\", mis näitab Sofia Rubinat uuest küljest.\n \n\"Kui inimesel on \ngroove\n'i ja rütmitunnetust, mis iganes stiili sa teed, siin on tegelikult oluline, mis emotsiooni sa oma publikule kingid. On see siis jazz, on see hiphop või folkmuusika,\" rääkis Rubina, kes naudib erinevate stiilide viljelemist. \"Kui teha seda hea meelega, ongi kõik \ncool\n,\" kiitis Rubina ETV2 saates \"Eesti TOP 7\".\nLisaks uuele loole on väljas ka \"Rock the floor\" muusikavideo. \"Mina kui artist, mulle meeldib riske võtta. Kuna meil oli lahe idee näidata ilusaid kostüüme, nüansse ja tantsu, siis ma kaasasin Twist Dance Company tüüpe meiega seda muusikavideot tegema. Tuli hästi lahe,\" kiitis Rubina.\nSofia Rubina näeb jazziklubides esinemas ka uuel aastal. \"Tulge, vaadake kuulake ja elage kaasa. Meile meeldib kõik, mis \ngroove\n'ib, tulge tantsima,\" kutsus Rubina inimesi enda kontsertidele.\n "
        },
        {
          "title": "Liit nimetas aasta loomavihkajaks Pärnu veterinaarametniku",
          "content": "Eesti loomakaitse liit (ELL) nimetas 2016. aasta loomavihkajaks Pärnumaa veterinaarkeskuse peaspetsialisti Elita Sillari, kes jättis karistuseta raskes seisus hobuse omanikud. Aasta loomasõbraks valiti Tallinna abilinnapea Arvo Sarapuu.\n \nTänavu veebruaris anti ELLile teada Pärnumaal Vändra vallas Viluvere külas elavast haigest ja nälginud hobusest, kes ei suutnud enam isegi iseseisvalt püsti tõusta. Väärkoheldud loom toimetati ühe kohaliku hobusekasvataja talli, kus sellele liigile spetsialiseerunud veterinaar tuvastas tugeva alatoitumise, vedelikupuuduse, lamatised ja lõikehaavad, mis kõik pandi kirja ka haiguslukku.\n16. veebruaril kontrollis hobust veterinaar- ja toiduameti (VTA) Pärnumaa veterinaarkeskuse loomakaitse eest vastutav järelvalveametnik Elita Sillar, kes märkis kontrollaktis, et loom ei ole alatoitunud ning tal puudusid parasiidid. Vaatamata teiste veterinaaride diagnoosile leidis riigiametnik, et hobuse puusanukid ja abaluutagused olid ära hõõrutud köitega, millega looma püsti hoiti või jalule aidati.\nHobust raviva loomasõbra sõnul kirjutas Sillar kontrollakti valeandmeid ning hobuse tegelik seisukord nähtus piltidelt ja oli tuvastatav ka veterinaaride kirjapandu ja ütluste kaudu.\n\"Loomade heaolu kontrolliv ja selle eest seisma pidav Sillar tunnistas sisuliselt terveks väga haige ja raskes seisus olnud hobuse ning jättis omanikud karistuseta,\" põhjendas liit talle loomavihkaja tiitli andmist. \"Lisaks hobuse tegeliku olukorra mittekajastamisele, ettekirjutuste ning kriminaalmenetluse algatamata jätmisele jättis loomade heaolu eest vastutav riigiametnik kontrollimata ka hobuse dokumendid ning ei pööranud tähelepanu, et loomal puudusid kohustuslikud kiip ja registreerimispass\".\nELL tegi kohtuvälise menetleja Elita Sillari peale kaebuse veterinaar- ja toiduameti peadirektorile Indrek Hallistele, kes oma alluva töös puudujääke ei leidnud.\nAasta loomasõbraks valis ELL Tallinna abilinnapea Arvo Sarapuu seoses tema panusega pealinna uue loomade varjupaiga rajamisel.\n "
        },
        {
          "title": "Võidu käest andnud Hull City pääses siiski viimasest kohast",
          "content": "Inglismaa jalgpallimeistrivõistluste kõrgliiga 19. vooru avakohtumises tegid uustulnuk Hull City ja Everton 2:2 viigi.\n \nVõõrustajad asusid 6. minutil Michael Dawsoni tabamusest juhtima, kuid avapoolaja esimesel üleminutil külalised viigistasid David Marshalli omaväravast. Robert Snodgrass viis Hulli 65. minutil taas juhtima, aga kuus minutit enne mängu lõppu vormistas Ross Barkley lõppseisuks 2:2.\nKolm eelmist mängu väravatki löömata kaotanud Hull kerkis turniiritabelis 13 punktiga eelviimasele ehk 19. kohale. Everton on 27 silmaga seitsmes.\nTäna peetakse seitse kohtumist, kus teiste seas võõrustab Eesti koondislase Ragnar Klavani koduklubi Liverpool Manchester Cityt ning tabelijuht Londoni Chelsea Stoke Cityt.\n "
        },
        {
          "title": "Naise põlema panna tahtnud sõjapõgenik pääseb vabadusse",
          "content": "Väidetavalt oma naist põlema panna üritanud Süüriast pärit sõjapõgenik toodi reede keskpäeval raudus käsi kahe politseiniku vahel Lääne ringkonnaprokuratuuri kokkuleppemenetlust sõlmima.\n \nHaapsalus elavat meest süüdistati väidetavalt selles, et ta sidus 12. novembril armukadedusest tekkinud peretülis oma naise radiaatori külge, kallas ta üle süütevedelikuga ja ähvardas põlema panna, kirjutas \nLääne Elu.\nTulesurmast päästis naise väidevalt asjaolu, et tüli jõudis klaarima pagulaspere tugiisik.\nNaise kallal vägivallatsenud sõjapõgeniku advokaat Janek Valdma ütles, et prokuröriga lepiti kokku tingimisi vanglakaristuses ja praegu vahi all olev põgenik pääseb varsti vabadusse.\nKüsimusele, mida kavatseb Pagula sõjapõgeniku vahi alt vabanemisel ette võtta, ei soovinud Haapsalusse pagulasi vahendava tugiorganisatsiooni MTÜ Pagula tegevjuht Innar Mäesalu vastata.\n "
        },
        {
          "title": "Täna algaval Tour de Skil puruneb Petter Northugi ainulaadne rekord",
          "content": "Täna algab Šveitsis Val Müstairis vabatehnika sprindiga 11. murdmaasuusatamise Tour de Ski. Ainsa sportlasena on senised kõik kümme võistlust lõpetanud norralane Petter Northug, kes tänavu kehva vormi tõttu ei osale.\n \nKuigi Northug on kaasa teinud kümnel Tour de Skil, on ta selle võitnud vaid korra, 2015. aastal. Lisaks sellele on tal ette näidata kolm teist ja kaks kolmandat kohta.\nKui meestest on kolme üldvõiduga kõige edukam suusataja šveitslane Dario Cologna, siis naistest neljal korral triumfeerinud poolatar Justina Kowalczyk. Mullu läksid esikohad norralastele Martin Johnsrud Sundbyle ja Therese Johaugile, kes mõlemad on sel aastal olnud kimpus dopingusüüdistustega.\nEtapivõite on naistest enim ehk 14 Kowalczykil ning meestest Northugil 13. Poodiumikohti on aga norralane teeninud 31, poolatari 28 vastu. 2013. aasta läks ajalukku sellega, et üldvõitjaks kroonitud venelane Aleksandr Legkov ei võitnud ühtegi etappi. Kokku on tuuril sõidetud 75 etappi ning need kõik on läbinud Northug. Naistest on Kowalczykil kirjas 68 etappi.\nNorthug on ainsana kõik senised tuurid lõpetanud, kuid lisaks norralasele on alati stardis olnud ka kanadalane Devon Kershaw, prantslane Jean Marc Gaillard ja sakslanna Stefanie Böhler.\nTänavusel Tour de Skil on kavas seitse etappi Šveitsis, Saksamaal ja Itaalias. Täna peetakse Val Müstairis algusega kell 13.20 vabatehnika sprindid, kus eestlastest on kvalifikatsioonis stardis Marko Kilp, Peeter Kümmel, Raido Ränkel ja Karel Tammjärv.\n "
        },
        {
          "title": "Saaremaal uppus eakas naine",
          "content": "Saaremaalt leiti reede lõuna ajal eakas naine, kes oli uppunud.\n \nReedel kella 12.14 ajal leiti Saaremaa keskosas asuva Aste aleviku kraavist uppununa 79-aastane naine, teatas siseministeerium. Tegemist on tänavu juba 48. veeõnnetuseohvriga.\nEnim uppunutest ehk 14 on sel aastal uppunud järvedesse ja paisjärvedesse. Üheksa inimest uppus jõgedesse ja seitse tiikidesse, viis inimest on uppunud kraavidesse ning kaks kaevu. Peale looduslike veekogude uppus neli inimest kodus vannis.\nLäinud aasta samal perioodil kaotas veeõnnetustes elu 36 inimest.\nTänavu on uppunute arvu mõjutanud pigem külma perioodi õnnetused. Alkoholi- või narkojoobes oli teadaolevalt 19 inimest.\n "
        },
        {
          "title": "Galerii ja video: Morna linn hullus aasta viimases \"Õnne 13\" osas",
          "content": "Täna õhtul oli ETV eetris seriaali \"Õnne 13\" erisaade.\n \nAllan Petersonile tundub, et kogu Morna linn on hulluks läinud. Öö jooksul kohtub ta Anneli, Mare, Laine, Krissu, Alma, Jürka ja nii mõnegi täiesti ootamatu näoga. \n "
        },
        {
          "title": "Kaasani Uniks ja Bambergi Brose on Euroliigas sattunud hoogu",
          "content": "Korvpalli Euroliiga esimese ringi viimases ehk kokku 15. voorus said eile võidurõõmu maitsta Kaasani Uniks, Bambergi Brose ja Barcelona.\n \nKolmanda järjestikuse võidu teeninud Uniks alistas kodus eelmisest neljast vastasest jagu saanud Ateena Panathinaikose 83:81 (13:19, 22:25, 28:21, 20:16), viimasest viiest mängust neljanda võidu võtnud Brose oli Istanbulis 90:75 (24:19, 23:19, 27:14, 16:23) üle turniiritabeli punasest laternast Galatasarayst ning Barcelona omal väljakul teisest Istanbuli klubist Darussafaka Dogusist 81:77 (19:22, 16:18, 24:17, 22:20).\nEuroliiga teise ringi esimene voor peetakse 5. ja 6. jaanuaril.\nTabeliseis:\n 1. CSKA            15  12   3   1330:1231 \n 2. Real            15  10   5   1304:1204 \n 3. Olympiakos      15  10   5   1179:1113 \n 4. Baskonia        15  10   5   1204:1157 \n 5. Panathinaikos   15   9   6   1158:1105 \n 6. Fenerbahce      15   9   6   1150:1148 \n 7. Darussafaka     15   8   7   1171:1173 \n 8. Crvena zvezda   15   7   8   1115:1117 \n------------------------------------------ \n 9. Anadolu Efes    15   7   8   1243:1264 \n10. Barcelona       15   7   8   1082:1118 \n11. Bamberg         15   6   9   1205:1205 \n12. Žalgiris        15   6   9   1217:1235 \n13. Uniks           15   6   9   1203:1232 \n14. Maccabi         15   5  10   1194:1244 \n15. Emporio Armani  15   4  11   1215:1305 \n16. Galatasaray     15   4  11   1168:1287\n "
        },
        {
          "title": "\"Rahva teenrid\" hindasid aasta tippsündmuseks Eestis valitsusvahetuse",
          "content": "Vikerraadio saate \"Rahva teenrid\" osalejad paigutasid Eesti lõppeva aasta sündmuste edetabelis esikohale Reformierakonna ootamatu võimukaotuse ning maailmas brittide otsuse Euroopa Liidust lahkuda ja Donald Trumpi valimise USA presidendiks.\n \n\"Rahva teenrite\" Eesti sündmuste edetabelis oli esikohal Reformierakonna võimukaotus ehk valitsuse vahetumine.\nRahvusringhäälingu uudistejuht Urmet Kook nimetas Reformierakonnas presidendivalimistega alguse saanud sisemist lõhenemist kõige suuremaks murranguks Eesti poliitikas.\n\"Nad on sees küll vaielnud väga palju asjade üle, aga väljapoole käitunud ühtsena. Arvan, et see, et erakond läks presidendivalimistega niivõrd katki, et oli kaks leeri - üks toetas Siim Kallast ja teine Marina Kaljuranda - näitas esimest korda Reformierakonda ka konkurentidele lõhestununa. Konkurendid haistsid, et erakond ei ole ühtne, on kergesti haavatav ja see kindlasti lähendas neid poliitilisi jõudusid, kes võib-olla mingil muul ajahetkel poleks hakanud omavahel koostööd tegema, mõtlen eelkõige IRLi ja Keskerakonda,\" selgitas ta.\nTeisele kohale paigutasid saatekülalised Edgar Savisaare languse ja muutused Keskerakonnas, sealhulgas Savisaare kriminaalsüüdistuse. Saatejuht Mirko Ojakivi tõi välja, et otsustavaks pöördeks Keskerakonnas oli Kadri Simsoni saamine taas fraktsiooni esimeheks.\n\"Kui Edgar Savisaare tahe oli, et fraktsiooni juhtimise peaks üle võtma Jaanus Karilaid, sellest käsust mindi üle. /.../ Pärast seda valimist tegelikult Edgar Savisaar ei võitnud ju erakonnas enam mingeid valimisi. Kõik hääletused juhatuse ja fraktsiooni tasemel võitis Kadri Simsoni ja Jüri Ratase tiim. /.../ Praegu ei mäletagi paljud seda, et presidendikandidaadiks tahtis saada Edgar Savisaar isiklikult, aga ta ei saanud, sest ta oli erakonnas kaotanud võimu,\" meenutas Ojakivi.\nKolmandale kohale asetati üllatava lõpuga presidendivalimised, sealhulgas asjaolu, et Eesti sai naispresidendi.\n\"Üldiselt nähakse selles presidendivalimiste kampaanias negatiivset külge, et ei suudetud valida, kriis ja nõnda edasi. Aga tegelikult olid need presidendivalimised minu mäletamist mööda ühed kõige huvitavamad,\" lausus Peeter Kaldre ERRist. \"Kõik need kandidaadid, kes alguses välja tulid, sõitsid läbi kõik maakonnad. Väitlused olid päris teravad ja põhimõttelised. Seda iroonilisem, et presidendiks sai lõpuks see, kelle seisukohtadest me alles tagantjärele saame teada, mis nad on\".\nNeljandal kohal oli asjaolu, et riik hakkas tegelema haldusreformiga ning viiendat ja kuuendat kohta jagasid Eesti Rahva Muuseumi uue hoone valmimine ning parvlaevasaaga ehk laevade tähtajaks valmimata jäämine ja riigi asumine ise liine teenindama.\nVälismaa tulipunktid: Brexit, Trump ja terrorism\nVälismaa sündmustest pidasid \"Rahva teenrid\" kõige märkimisväärsemaiks Brexitit ehk brittide otsust lahkuda Euroopa Liidust. Esikohta jagas Brexitiga ka Donald Trumpi valimine järgmiseks USA presidendiks.\nKaldre tõi välja, et keegi ei uskunud, et Brexit tõepoolest läbi läheks. \"Pooled britid ärkasid ju suure šokiga,\" lausus ta.\nUrmet Kook märkis, et \"Aktuaalse kaamera\" erisaade planeeriti ettenägelikult, arvestades võimalust, et hääletatakse Brexiti kasuks, Donald Trumpi võitu USA presidendivalimistel ei osatud aga ette näha.\nÄripäeva peatoimetaja asetäitja Aivar Hundimägi rääkis, et Brexiti majanduslikku mõju on raske hinnata ja palju sõltub sellest, mis tingimusel lahkumine toimub. \"Mulle tundub, et see protsess ei ole majanduse poolelt nii valulik või hull brittidele, kui kampaaniate ajal alguses öeldi. Need sidemed on ikkagi nii tihedad ja tõenäoliselt jäävad ka tulevikus. /.../ Mida on kardetud, et see võib olla doominoefekt, et anda teistes riikides sarnastele jõududele tuult tiibadesse. Kuigi mulle tundub, et ka see hirm ei ole praegu päris tugevalt realiseerunud,\" lausus ta.\nUSA presidendivalimiste kohta arvas Kaldre, et Venemaa võis seal häkkida või mõjutada üritada, aga lõpptulemust see ei muutnud. Paljud jõujooned on ümbermängimisel, näiteks USA-Hiina või ka NATO suhetes.\n\"Trumpi valimine, vähemalt tema lubadused, ka ähvardused NATO suunas, et tõmmake jalad kõhu alt välja Euroopas, ma ei jõua ega ka taha üksinda panustada NATOsse, võib-olla ka muudab midagi,\" ütles Kaldre.\nKolmandale kohale hinnati terrorit Euroopas, pidades eriti silmas Nice'i, Berliini ja Brüsseli rünnakuid.\nNeljandaks paigutati Süüria sõda ja suur inimohvrite arv, viiendaks aga Türgi riigipöördekatse.\nEdetabeli koostamises osalesid Evelyn Kaldoja, Lauri Hussar ja Neeme Korv (Postimees); Heidit Kaio (Pere ja Kodu); Aivar Hundimägi (Äripäev); Mikk Salu ja Sulev Vedler (Eesti Ekspress); Krister Paris (Eesti Päevaleht); Urmet Kook, Peeter Kaldre ja Mirko Ojakivi (ERR).\n "
        },
        {
          "title": "Tiit Sukk esineb Austraalias: pärast tänast jääb tükike Eesti teatrist siia",
          "content": "Austraalia eestlaste päevadel esinevad VAT teatri näitlejad, eesotsas Tiit Sukaga. Austraalias elavate eestlasteni viidi pühade ajal lavastus \"Gunn, Gunn, vana ...\".\n \n\"Kaks tükki on meil tänaseks juba mängitud ja üks on veel ees mängida,\" rääkis Sukk \"Vikerhommikus\", sõites Sidneysse viimast etendust andma.\nSukk lisas, et kohalike seas on huvi Eesti teatri vastu suur. \"Vähemasti paistab selle järgi, et rahvast saali rohkem ei mahtunud. Pärast tänast jääb tükike Eesti teatrist siia, neil pole ammu midagi sellist olnud ja nad on ülirõõmsad,\" kinnitas Sukk.\nKohapeal suhtles Sukk ka kohalike eestlastega ning tõdes, et vanemad Austraalias elavad inimesed olid veidi üllatunud lavastuse sõnakasutusest. \"Nad olid pisut ehmatanud ja tunnistasid, et noorte keelekasutus on nende jaoks järsk, aga nad püüavad järele jõuda. Etendus ise neile väga meeldis ja hoolimata sellest, et seal mõned vürtsikad sõnad läbi käivad, on nad väga õnnelikud, et me seda sinna näitama läksime,\" ütles Sukk, kes vestles pärast esimest etendust kahe Melbourne'is elava vanaprouaga.\nAustraalia on Suka sõnul uskumatu maa, mis on täis sõbralikke ja siiraid inimesi. \"Alguses tundub, et on mingi hoiak, aga nad vist ikkagi ongi sellised,\" arutles Sukk.\n "
        },
        {
          "title": "Spengleri karikaturniiril toimub mulluse finaali kordusetendus",
          "content": "Šveitsis Davosis peetaval jäähoki Spengleri karikaturniiril jõudsid täna toimuvasse finaali Lugano ja Kanada. Samad meeskonnad selgitasid võitja ka mullu ning tookord olid tulemusega 4:3 paremad kanadalased.\n \nLugano alistas poolfinaalis Davosi 4:0 (1:0, 2:0, 1:0) ning Kanada sai 3:2 (2:0, 0:1, 1:1) jagu Minski Dinamost. Veerandfinaalis oli Davos olnud 3:1 (2:1, 0:0, 1:0) üle Jekaterinburgi Avtomobilistist ning Kanada 5:1 (2:0, 1:1, 2:0) tšehhide Mountfieldist.\nLugano võitis täisedu A-alagrupi täisedu kuue punktiga, kanadalased teenisid B-alagrupis aga ühe võidu ja kaotuse, millega said Dinamo järel teise koha ning pidid osalema ka veerandfinaalis.\n "
        },
        {
          "title": "Maailma esireket Andy Murray alustas uut hooaega üllatuskaotusega",
          "content": "Maailma esireket Andy Murray kaotas Abu Dhabi tenniseturniiri poolfinaalis belglasele David Goffinile 6:7 (4:7), 4:6.\n \nSel aastal vaid üheksa kohtumist kaotanud briti võiduseeria ametlikult siiski jätkub, sest Abu Dhabis toimub näidisturniir. Täna kohtub Murray kolmanda koha matšis kanadalase Milos Raoniciga, kes kaotas hispaanlasele Rafael Nadalile 1:6, 6:3, 3:6.\nEile peeti ka turniiri 5.-6. koha kohtumine, kus prantslane Jo-Wilfried Tsonga alistas tšehhi Tomas Berdychi 6:7 (5:7), 6:3, 10:3.\n "
        },
        {
          "title": "Kataloonia liider lubab tuleval aastal Hispaaniast lahkulöömise referendumit",
          "content": "Kataloonia autonoomse piirkonna omavalitsusjuht Carles Puigdemont lubab televisioonis aastavahetusel edastatavas kõnes seaduslikku ja siduvat iseseisvusreferendumit järgmise aasta jooksul, teatas kohalik meedia.\n \nPuigdemont on varasemalt lubanud Hispaaniast lahkulöömise referendumi korraldada 2017. aasta septembris.\nHispaania põhiseaduskohus ärgitas oktoobris prokuratuuri uurima, kas Kataloonia regionaalparlamendi spiiker Carme Forcadell sooritas juulis kuriteo, kui lubas parlamendil heaks kiita resolutsiooni, milles väljendati Kataloonia kavatsust liikuda edasi Hispaaniast iseseisvumisega.\nReferendumil etendatud rolli pärast on juba kohtu all Kataloonia regionaalvalitsuse endine president Artur Mas ja veel kaks ametnikku.\nArvamusuuringute kohaselt enamik Kataloonia elanikest toetab iseseisvusreferendumit, kuid on enam-vähem võrdselt jagunenud Hispaaniast lahkulöömise küsimuses.\nHispaania konservatiivne Rahvapartei ja veel kaks suuremat parteid on Kataloonia riigi loomise vastu.\n2014. aastal korraldatud mittesiduval hääletusel toetas Hispaaniast lahkulöömist umbes 1,6 miljonit Kataloonia elanikku, enamus regiooni 5,4 miljonist elanikust aga ei osalenud hääletusel.\n "
        },
        {
          "title": "Duranti kolmikduubel viis Warriorsi võidule, Thomas püstitas Celticsi rekordi",
          "content": "Korvpalliliigas NBA sai Golden State Warriors kodus 108:99 jagu Dallas Mavericksist. Mulluse finalisti Warriorsi eest tegi esimese kolmikduubli Kevin Durant, kui viskas 19 punkti, võttis 11 lauapalli ja andis 10 resultatiivset söötu.\n \nIndiana Pacersi 111:101 võidumängus Chicago Bullsi üle viskas Paul George 32 punkti ning Jeff Teague andis oma NBA karjääri rekordilised 17 tulemuslikku söötu.\nBoston Celtics sai Isaiah Thomase 52 visatud silma abil 117:114 jagu Miami Heatist. Skoori osas isikliku tippmargi püstitanud Thomas kostitas vastast viimasel veerandajal 29 punktiga, mis tähistab klubi rekordit.\nAnthony Davise 23 punkti ja 17 lauapalli aitasid New Orleans Pelicansil 104:92 alistada New York Knicksi. Andrew Wigginsi 31 silma viisid Minnesota Timberwolvesi 116:99 võidule Milwaukee Bucksi üle.\nHooaja seitsmenda kolmikduubliga sai hakkama James Harden, kelle 30 punkti, 13 lauapalli ja 10 resultatiivse söödu abil sai Houston Rockets 140:116 jagu Los Angeles Clippersist.\nTulemused:\nIndiana - Chicago         111:101 \nWashington - Brooklyn     118:95 \nBoston - Miami            117:114 \nAtlanta - Detroit         105:98 \nHouston - LA Clippers     140:116 \nMinnesota - Milwaukee     116:99 \nNew Orleans - New York    104:92 \nSan Antonio - Portland    110:94 \nDenver - Philadelphia     122:124 \nGolden State - Dallas     108:99\n "
        },
        {
          "title": "Ajaleht: Vene häkkerid tungisid USA elektrivõrgu arvutisse",
          "content": "USA Vermonti osariigi elektrivõrgust leiti märke Vene häkkerite tegevusest, kirjutas ajaleht Washington Post kohalikele ametnikele viidates.\n \nOsariigi elektrilevifirma kinnitas reedel, et leidis ühest oma sülearvutist pahavarakoodi, mida USA võimude andmetel kasutavad Vene häkkerid.\nBurlington Electric Department ütles, et neid hoiatas pahavara eest neljapäeval USA sisejulgeolekuministeerium. Viimase sõnul on Vermonti elektrivõrgusüsteemis kasutatud sama koodi nagu hiljutises Vene häkkerirünnakus, mida ministeerium on hakanud nimetama Grizzly Steppe'iks.\nMunitsipaalomandis Burlington Electric tuvastas pahavara sülearvutist, mis ei ole seotud võrgusüsteemiga, kuid astus viivitamatult samme arvuti isoleerimiseks ja edastas häireteate föderaalametnikele.\n\"Meie meeskond töötab koos föderaalamaetnikega, et pahavarale jälile jõuda ja hoida ära uued katsed elektrivõrgusüsteemi tungida,\" ütles ettevõte.\nAmetiisikud ei oska öelda, miks valiti rünnaku sihtmärgiks just see elektrivõrk. Võimalik, et sellega taheti süsteemi häirida või proovida, kas häkkerid suudavad sellesse siseneda.\n2015. aasta detsembris oli Ukrainas suur elektrikatkestus, mis osutus küberrünnakuks. Selle taga arvatakse olevat Venemaa, ehkki too süüd eitab.\n "
        },
        {
          "title": "Jürgen Zopp alustas uut hooaega kindla võiduga",
          "content": "Tennise Eesti meeste esinumber Jürgen Zopp (ATP 329) alistas Bangogkis alanud 50 000 USA dollari suuruse auhinnafondiga Challenger Touri kvalifikatsiooni avaringis 16-aastase Tai esindaja Chanon Phunsawat (ATP -) 6:3, 6:1.\n \nTeises ringis on eestlase vastaseks kas kolmanda asetusega Taiwani tennisist Ti Chen (ATP 270) või Seong-chan Hong (ATP 373) Lõuna-Koreast.\n "
        },
        {
          "title": "Sten Teppan võtab kokku lõppeva muusika-aasta",
          "content": "Täna võtab Vikerraadio saates lõppeva muusika-aasta kokku saatejuht ja toimetaja Sten Teppan.\n \nTagasivaade muusika-aastale 2016 seab ritta sündmusi ja laule, mis kõnetasid ja kõnelesid nii Eestis kui ka Eestist eemal. Meenutatakse neid, kes tulid ja neid, kes läksid, kuid kelle jälg jäi.\nSaade on \nVikerraadio eetris \ntäna, 31. detsembril kell 13.05.\n "
        },
        {
          "title": "Maksuametist lahkuv Helm: parklakontroll oli meie parim skandaal",
          "content": "Maksuameti peadirektori kohalt 13. jaanuaril lahkuv ja Nortalisse tööle suunduv Marek Helm leiab, et parklates sõiduautode kontrollimise tõttu puhkenud skandaal oli väga raske, aga andis tohutu õppetunni ja aluse ameti uuele strateegilisele mõtlemisele.\n \n\"See spordiklubi parklakontroll... Mina ütlen, et nii head skandaali nagu see pole meil olnud! See oli nii kuradima raske,\" ütles Helm Eesti Päevalehe laupäevalisale \nLP\n antud intervjuus.\nTema sõnul on maksuameti uus strateegia valminud just tänu neile 11 autole parklas. \"Tahan öelda seda, et kui ajakirjanduses tuleb minust juttu, siis ma tajun alati, et autode parklateemat tuletatakse meelde. Mul on võimalus nüüd öelda, et see aitas maksu- ja tolliameti uuele strateegilisele mõtlemisele,\" kinnitas Helm.\nMaksuametist lahkuv juht rääkis, et on viimase aasta jooksul pannud oma tiimiga paika ameti uue strateegia järgmiseks neljaks aastaks, aga talle ei valmista muret, et ta ise selle elluviimises ei osale.\n\"Kui uus juht on selline, kes suudab usaldada ja on suurusjärgus sama meelt, et MTA peaks aina rohkem olema toetav ja mitte kuiv maksukoguja, siis läheb kõik hästi,\" usub Helm.\nTa selgitas, et maksuamet püüdleb selle poole, et kui kontrollidel midagi ei avastata, võetakse seda kui midagi positiivset. See on aga 180-kraadine mõtteviisi muutus.\n\"Käime seda juba kolm-neli kuud rääkimas ja kuulajad saavad ka aru, et saame seda endale lubada, sest me ise tunneme, et oleme saanud varimajanduse ohjeldatud,\" sõnas Helm.\n "
        },
        {
          "title": "Baruto suutis horvaadile vastupanu osutada vähem kui minuti",
          "content": "Saitamas peetava Rizin Fighting Federationi poolt korraldatava MMA-turniiri poolfinaalis kaotas Baruto horvaadile Mirko Filipovicile.\n \nKuigi Baruto suutis Filipovici kohe nurka suruda, saavutas horvaat kiiresti ülekaalu. Pärast lööki kõhtu eestlane kukkus ning 49 sekundit kestnud matš oligi lõppenud.\n42-aastane Filipovic kaalub 106 kg ning ta oli karjääri jooksul võitnud enne tänast 33 matši (neist 24 nokaudi või tehnilise nokaudiga) ja kaotanud 11 vastasseisu. Horvaadist kümme aastat noorem 180 kg kaaluv eestlane oli pidanud kolm MMA-matši ja võitnud need kõik.\n "
        },
        {
          "title": "Veoautojuht sõitis Tallinnas otsa kuueaastasele ratturile",
          "content": "Tallinnas sõitis parempööret teinud veoautojuht otsa jalgrattaga sõitnud lapsele, kes viidi haiglasse.\n \nÕnnetus juhtus reedel kella 13.29 ajal Sõpruse puiestee ja Sütiste tee ristmikul, teatas politsei.\n33-aastane mees sooritas veoautoga Scania parempööret ning veok põrkas kokku samas suunas liikunud jalgrattaga, mida juhtis kuueaastane poiss. Jalgrattur viidi Tallinna lastehaiglasse.\nTallinnas Mustamäe tee 86 juures sõitis 20-aastane mees sõiduautoga Peugeot Boxer tagant otsa ees pidurdunud sõiduautole Mercedes-Benz, mida juhtis 53-aastane mees. Mercedese juht viidi Põhja-Eesti regionaalhaiglasse.\nReedel kella 20.59 ajal juhtus liiklusõnnetus Tallinnas Ketta tänav 3 juures, kus 32-aastane naine sõitis sõiduautoga Nissan Almera vasakule teelt välja vastu puud. Juht toimetati Põhja-Eesti regionaalhaiglasse\nHarjumaal Kuusalu vallas Tallinna-Narva mnt 53. kilomeetril sõitis reedel kella 17.09 ajal 42-aastane mees sõiduautoga Audi A4 Avant teelt välja vasakule vastu puid. Juht viidi Põhja-Eesti regionaalhaiglasse. Liiklusõnnetuse täpsemad asjaolud on selgitamisel.\nEelmise ööpäeva jooksul tabati üks narko- ja üheksa alkoholi tarvitamistunnustega mootorsõiduki juhti.\n "
        },
        {
          "title": "ÜRO peasekretär jättis maailmaorganisatsiooniga hüvasti",
          "content": "ÜRO peasekretär Ban Ki-moon pidas reedel maailmaorganisatsiooni töötajatele üsnagi tundelise hüvastijätukõne, edasta meedia.\n \nBan märkis muu hulgas, et talle oli suureks auks ja eelisõiguseks juhtida organisatsiooni, mis teeb tööd ülemaailmsete kriiside lahendamiseks. Ban märkis ühtlasi, et on olnud suureks auks jagada seda ülesannet temaga koos töötanud inimestega.\n\"Ma olen väga ühke, et võin teid töökaaslasteks nimetada,\" ütles Ban.\nViimasel päeval peasekretärina osaleb Ban aastavahetuse pidustustel Manhattanil. Alates pühapäevast jätkab ÜRO peasekretärina endine Portugali peaminister ja ÜRO põgenikeagentuuri juht Antonio Guterres.\n\"Mul on veidi tunne nagu Tuhkatriinul. Keskööl kõik muutub,\" naljatas peasekretär.\nBriti rahvusringhääling BBC teatas paar nädalat tagasi, et ÜRO peasekretäri ametikohalt lahkuv Ban kaalub järgmise aasta valimistel Lõuna-Korea presidendiks kandideerimist. Ban ütles ajakirjanikele, et naaseb lähitulevikus Lõuna-Koreasse ja vaatab, kuidas saaks ta oma riiki aidata.\nLõuna-Korea korralised presidendivalimised peaksid olema järgmise aasta detsembris, kuid praeguse riigipea Park Geun-hye ametivolitused on korruptsiooniskandaali tõttu peatatud ning tema tagasiastumise korral peetakse valimised juba varem.\n "
        },
        {
          "title": "USA andmetel on Islamiriigi liider endiselt elus",
          "content": "USA kaitseministeerium teatas reedel, et nende andmetel on sunniitliku äärmusrühmituse Islamiriik (IS) liider Abu Bakr al-Baghdadi tõepoolest endiselt elus hoolimata liitlaste korduvatest katsetest islamist hävitada.\n \nBaghdadi on hoidnud ennast kogu sõja ajal üsnagi tagaplaanile, kuid on viimasel kuul avaldanud mitmeid audioläkitusi, milles kutsub üles vastupanule ja kutsub kalifaadi toetajaid üles iga hinna eest Iraagi linna Mosuli kaitsma.\nPentagonil puudub informatsiooni, kas kaliif ise üldse linnas viibib.\nUSA tõstis detsembri keskel Baghdadi tabamise eest makstava pearaha 25 miljonile dollarile (23,9 miljonile eurole), mis on varasemast üle kahe korra suurem. USA välisministeeriumi teade tuli ajal, mil USA toetatud kohalikud üksused jätkasid pealetungi pühasõdalaste peamistele tugipunktidele Süürias ja Iraagis.\n\"Raha makstakse inimesele, kes suudab anda informatsiooni, mis viib ( Baghdadi) asukoha tuvastamiseni, kinnipidamiseni või süüdimõistmiseni,\" öeldi ministeeriumi teates.\nBaghdadi kutsus juba novembri alguses edastatud läkituses džihadiste hoidma oma positsioone Iraagi vägede piiramisrõngasse sattunud Mosulis. Pärast seda on kaliif üleskutset korranud.\nJust Mosulis kuulutas Baghdadi 2014. aasta juunis välja Iraaki ja Süüriat hõlmava islamikalifaadi loomise.\nIraagi väed jätkasid neljapäeval kahenädalase pausi järel edasitungi Mosulis äärmusrühmituse IS käes olevatele aladele. Iraagi eriväed, regulaarväed ja föderaalpolitsei alustasid neljapäeva varahommikul edasitungi viies linnajaos. Linnast tõusis suitsu ning tänavatel kostsid plahvatused ja automaadituli.\nEliitväed tungivad edasi Karami ja Al-Qudsi linnajagudes, regulaarväed ja föderaalpolitsei üritavad edasi liikuda Intisari, Salami ja Sumori piirkondades.\nIraagi vägede kaks ja pool kuud kestnud pealetungi riigi suuruselt teise linna tagasivallutamiseks on aeglustanud pühasõdalaste äge vastupanu, oma kodudesse lõksu jäänud tsiviilisikud ja halb ilm.\nIraagi vägedel on õnnestunud vallutada osa Mosuli idaosast, ent linna läbiva Tigrise jõe teisele kaldale pole neil seni veel õnnestunud jõuda.\nKindralleitnant Abdul Wahab al-Saadi, erivägede komandör Mosuli idaosas, ütles teisipäeval usutluses uudisteagentuurile AP, et tema sõduritele on saabunud appi lisajõud ning praegu ollakse Tigrisest vähem kui kolme kilomeetri kaugusel.\nAl-Saadi sõnul on pühasõdalased korraldanud Iraagi vägede vastu vähemalt 900 autopommirünnakut.\nIraagi väed alustasid operatsiooni 2014. aasta juunis IS-i kätte langenud Mosuli tagasivallutamiseks 17. oktoobril.\n "
        }
      ],
      "30": [
        {
          "title": "Kolm kuud ametis püsinud Cesare Prandelli võitis vaid ühe mängu",
          "content": "Kuulus Itaalia jalgpallitreener Cesare Prandelli oli Valencia eesotsas vaid kolm kuud ja suutis selle aja jooksul võita kõigest ühe liigamängu.\n \nValencia teatel on 2012. aastal Itaalia koondise EM-finaali tüürinud Prandelli avaldanud soovi kohalt taanduda ja peatreeneri ajutiseks kohusetäitjaks saab Voro Gonzalez.\nOktoobris klubiga lepingu sõlminud Prandelli alustas 2:1 võiduga Sporting Gijoni üle, aga järgnevast seitsmest mängust on saavutatud kolm viiki ja neli kaotust.\nValencia on vajunud liigas 17. kohale ja väljalangemistsoonist lahutab meeskonda vaid parem väravate vahe. 15 vooruga on kirjas kõigest 12 punkti.\nAlates 2012. aastast on klubil olnud tervelt üheksa peatreenerit ja nüüd on oodata kümnendat.\n "
        },
        {
          "title": "Igor Prins: iga võit on positiivne ja karikas jälle käes",
          "content": "Jalgpalli aastalõputurniiri võitis Tallinna Levadia võistkond, kes kogus seitsme mänguga 22 punkti ehk kahe päeva jooksul võideti seitse mängu, tehti üks viik ja üks kohtumine kaotati.\n \nLevadiaga sama arvu punkte kogus ka Eesti meistermeeskond Tallinna Infonet, kes jäi aga omavahelises kohtumises Levadiale 1:2 alla ja kehvem oli ka Infoneti väravate vahe.\nKas revanš meistrivõistlustel allajäämise eest? \"Eks see aastalõputurniir... põnev ju, esmakordselt siin Tartus. Eks ta selline šõu on,\" lausus Levadia peatreener Igor Prins Vikerraadiole. \"Noh, mis revanš... võitsime ära selle! Ma ei teagi, millal Levadia viimati seda turniiri võitnud on. Aegu ammuseid vist. Aga iga võit on positiivne ja karikas jälle käes.\"\nTurniirivõit kindlustati viimase vooruga, kui alistati 3:1 ka vana rivaal Tallinna Flora, kes jäi lõpuks kuuendaks. \"Ma küll ei oodanud, et emotsionaalne ja tahtmist täis mäng on,\" sõnas Prins. \"Ikkagi viimane mäng ja kaks pikka päeva veedetud. Aga väga hea mõnus mäng oli.\"\nPrins tundis ka heameelt, et kõik Levadia mängijad tahtsid ise turniirile tulla. \"Eks me ka vaatasime, kes seal natuke vigastatud on ja neid vendasid ei võtnud. Aga ikkagi kõik oma mängijad, kes elus-terved on, tahtsid kõik tulla. Me ei hakanud seal mingisuguseid erandeid kellelegi tegema. See oli positiivne, et kõik tahtsid ise mängida.\"\n "
        },
        {
          "title": "Aastalõputurniiri võitis Tallinna Levadia",
          "content": "Tartus, A. Le Coq Sport Spordimajas jõudis lõpule Triobet Aastalõputurniir. Kahepäevase Premium liiga klubide turniiril võitis esikoha Tallinna FC Levadia.\n \nPikka aega juhtis tabelit Tallinna FC Infonet, kuid põneva lõpu järel leppisid nad teise kohaga. Kolmandale kohale tuli Tartu JK Tammeka, vahendab \nJalgpall.ee\n.\nLõplik tabeliseis: 1. Levadia 22 punkti, 2. Infonet 22, 3. Tammeka 17, 4. Sillamäe 15, 5. Paid e13, 6. Flora 11, 7. Trans 10, 8. Kalju 8, 9. Pärnu 5, 10. Rakvere 1.\nTurniiri parimaks mängijaks valiti Eduard Golovljov FC Infonetist, nii parim väravavaht Sergei Lepmets, kui parim väravakütt Pavel Marin esindasid võitjameeskonda FC Levadiat.\nVaata kõiki tulemusi ja väravalööjaid \nsiit\n.\n "
        },
        {
          "title": "IFJ: tänavu tapeti tööülesandeid täites 93 ajakirjanikku",
          "content": "Maailmas tapeti tänavu tööülesandeid täites 93 ajakirjanikku, enim meediatöötajaid hukkus Iraagis ja Afganistanis, teatas Rahvusvaheline Ajakirjanike Föderatsioon (IFJ) reedel.\n \nIF-i sõnul hõlmab arv meediatöötajate vastu sooritatud rünnakutes, pommiplahvatustes ja risttules hukkunud ajakirjanikke ning see on 2015. aasta tasemest 19 võrra madalam. Veel 29 ajakirjanikku hukkus tänavu lennuõnnetustes Colombias ja Venemaal.\nFöderatsiooni teatel hukkus 15 ajakirjanikku Iraagis, 13 Afganistanis, 11 Mehhikos, kaheksa Jeemenis, kuus Guatemalas ja Süürias ning viis Indias ja Pakistanis.\n "
        },
        {
          "title": "Suri vanim seni elus olnud Tour de France'i võitja",
          "content": "Šveitsis Zürichis suri 97 aasta vanuselt seni vanim elus olnud Tour de France'i üldvõitja Ferdinand \"Ferdi\" Kübler\", kes triumfeeris 1950. aasta võidusõidul.\n \nKübleri sportlaskarjääri esimese poole rikkus teine maailmasõda, aga 1947. aastal debüteeris ta 27-aastaselt Tour de France'il, võites kaks etappi ja kandes ühe päeva kollast liidrisärki.\n1948. aasta suurtuur jäi šveitslasel vahele ja aasta hiljem võitis ta veel ühe etapi. Pärast täistabamust 1950. aastal (sh kolm etapivõitu, edestas ka hilisemalt kolmekordset võitjat Louison Bobet'd) tuli ta aasta hiljem ka meeste grupisõidu maailmameistriks. 1951. ja 1952. aastal lõpetas ta Giro d'Italia kolmandana ja 1954. aastal Prantsusmaa velotuuri teisena.\n1955. aastal tabasid esimese šveitslasena maailma mainekaima velotuuri võitnud Küblerit süüdistused, kuna tema ruumidest leiti dopinguaineid, kuid rattur eitas keelatud kraami tarbimist elu lõpuni.\n "
        },
        {
          "title": "Galerii: Raadio 2 jagas Aastahitte",
          "content": "Eesti suurima muusikaküsitluse tulemused selgusid täna ning Raadio 2 jagas vastremonditud esimeses stuudios pidulikult kätte tänavused Aastahiti auhinnad.\n \nEesti TOP 3\n1. Shanon \"Suvi kestab veel\n2. Karl-Erik Taukar \"Tähti täis on öö\"\n3. Merlyn Uusküla \"Raju reede\"\nVälismaa TOP 3\n1. Alan Walker \"Faded\"\n2. Justin Timberlake \"Can't stop the feeling\"\n3. Burak Yeter \"Tuesday\" ft. Danelle Sandoval\nLisaks võitjate tunnustamisele jagati ka aasta sündmuse, aasta demo, aasta uue tulija ja R2 toimetuse lemmiku tiitlid.\nRaadio 2 on aasta lemmiklugude valimist läbi viinud alates 1994. aastast, tänavused kuulajate kodu- ja välismaised TOP 40 lood mängiti ette reedel kogu päeva kestvas otsesaates, saatejuhtideks Koit Raudsepp ja Erik Morna.\n "
        },
        {
          "title": "Trump kiitis Putini otsust jätta diplomaadid välja saatmata",
          "content": "USA presidendiks valitud Donald Trump kiitis reedel sotsiaalvõrgustikus Twitter Venemaa presidenti Vladimir Putinit otsuse eest jätta Ühendriikide diplomaadid välja saatmata.\n \n\"Väga hea liigutus viivitamise osas - ma teadsin alati, et ta on väga tark,\" kirjutas Trump.\nPutin oli päeval teatanud, et Moskva ei reageeri USA otsusele saata riigist välja 35 Vene diplomaati Ühendriikide diplomaatide Venemaalt väljasaatmisega.\n\"Venemaa jätab endale õiguse rakendada vastumeetmeid, ent me ei lasku vastutustundetu köögidiplomaatia tasemele. Me kavandame oma järgmisi samme USA-Vene suhete taastamiseks sõltuvalt president Donald Trumpi valitsuse poliitikatest,\" lausus Vene president Kremli edastatud avalduses.\nTema sõnul peab Venemaa USA lahkuva valitsuse viimaseid ebasõbralikke samme provokatiivseks ja Vene-USA suhete edasisele kahjustamisele suunatuks.\n\"Need on ilmselges vastuolus nii Venemaa kui ka Ameerika rahva põlishuvidega. Arvestades Venemaa ja USA erilist vastutust üleilmse julgeoleku säilitamisel, kahjustavad need kogu rahvusvaheliste suhete kompleksi,\" lausus Putin. \nGreat move on delay (by V. Putin) - I always knew he was very smart!\n\n— Donald J. Trump (@realDonaldTrump) \nDecember 30, 2016\n "
        },
        {
          "title": "Alusalu prantslasest treenerist: mul on üle pika aja jälle keegi, keda usaldada",
          "content": "Sooja ilma ja olematu jää tõttu ei saanud sel nädalal pidada Adaveres kiiruisutamise Eesti meistrivõistlusi. Saksamaalt kolmeks päevaks koju põiganud Saskia Alusalu on tõstnud kõvasti treeningkoormusi ja nüüd seisab ees tihe võistlusperiood.\n \nUue hooaja neljast maailma karika etapist on Alusalu võistelnud kahel ja sai viimati Heerenveenis ühisstardiga sõidus 16. koha. Eesti rekordit on ta kärpinud 1000 meetris ja olnud lähedal 1500 margi ületamisele, kuid põhidistantsil 3000 meetris ei õnnestunud veel treeningutel valatud lisahigi sekunditeks sõita ja nii pole MK-etapid veel täit rahuldust toonud.\n\"Tunnen, et olen treeningutel palju suurema hüppe teinud,\" sõnas Alusalu ETV-le. \"Kõik mahud on suurenenud ja keha on võimeline seda palju paremini vastu võtma ka. Ma lootsin kindlasti rohkem.\"\nRõhk on olnud tugevatel treeningutel, et luua just nüüd tõhus põhi järgmiseks sügiseks, kui algab olümpiale kvalifitseerumine. \"Kiiruisutajate kvalifikatsioon on järgmise aasta maailma karika etappide põhjal. Järgmisel aastal tuleb hooaega veidi varem alustada ja novembris heas vormis olla.\"\nAlusalu harjutab Inzellis, küll mitte üheski tiimis, kuid maist juhendab teda prantslane Tristan Loy, kellega ta tegi koostööd ka neli aastat tagasi. \"Treeneriga sujub meil koostöö väga hästi ja tunnen, et üle pika aja on mul jälle keegi, keda saan usaldada ja kellega läbi rääkida.\"\nKohe jaanuari esimesest nädalast saab Alusalu proovida, kuidas suudab võimalikult hästi erinevatel jäädel oma tulemuse välja sõita, sest ees ootab tihe võistlusperiood. \"On Euroopa meistrivõistlused, paar nädalat pärast seda maailma karika etapp Berliinis ja siis maailmameistrivõistlustel üksikdistantsidel ja pärast seda veel mõned natuke väiksemad võistlused.\"\n "
        },
        {
          "title": "Ukraina keelas ära Venemaal välja antud Kremlit ülistavad raamatud",
          "content": "Ukraina keelas reedel ära Venemaal välja antud raamatud, mis ülistavad Kremlit ja selle juhte või esitavad \"totalitaarseid vaateid\".\n \nPresident Petro Porošenko allkirja saanud seadus \"keelab agressorriikide propageerimise ja (raamatud), mis loovad agressorriikidest positiivse kuvandi\", seisab Venemaad silmas pidavas sättes.\nKeelatud on ka kirjandus, mis õhutab riigipöördele, propageerib sõda ja rassivihkamist.\nSeaduse järgi hakkab Venemaal välja antud raamatute vastuvõetavuse üle otsustama ekspertrühm.\nPisut rohkem kui aasta eest keelas Ukraina maksu- ja tolliamet ära 38 Vene meediakuulsuste teost, mida peeti Ukraina-vastaseks. Kiiev süüdistas nende autoreid fašismi propageerimises ning Ukraina riigi ja rahva alandamises ja solvamises.\nReedel jõustunud seadus on laiem ja hõlmab igasugust Venemaal välja antud kirjandust, mille sisu peetakse Ukraina-vastaseks.\n "
        },
        {
          "title": "FOTOD | TTÜ andis Jüris toimunud mängus Kalev/Cramole kõva lahingu",
          "content": "TTÜ hakkas Eesti korvpalli meistriliiga kohtumises Kalev/Cramole kõvasti vastu, aga kaotas siiski koduväljakul 84:89 (29:30, 22:25, 22:18, 11:16).\n \n"
        },
        {
          "title": "Tallinn paigaldab uusaastaööl kesklinna jalakäijaid kaitsvad tõkked",
          "content": "Tallinna transpordiamet teatas mitmest muudatusest uusaastaööl kesklinnas.\n \nKaarli puiesteel on jalakäijate ohutuse huvides liiklus uusaastaööl kõigis suundades suletud alates kella 23.30 kuni kella 00.30. Samuti on ilutulestiku korraldamise tõttu suletud Komandandi tee alates kella 21.30 kuni 00.30.\nTavatranspordile on piirangud Pärnu maanteel G. Otsa tänava ja Sakala tänavate vahelisel lõigul. Kõigil tänavatel tagatakse läbipääs politsei- ja päästesõidukitele ja ühistranspordile, välja arvatud taksodele.\nTallinna Transpordiameti liikluskorralduse osakonna juhataja Talvo Rüütelmaa lisas, et esmakordselt kasutatakse katseliselt jalakäijaid ja reguleerijaid kaitsvaid liikluskorraldusvahendeid, mille paigaldamine algab laupeäval kell 19.00. Aastavahetuse üritusele minejatel on soovitatav sõiduk parkida Vabaduse väljakust kaugemale või kasutada ühistransporti.\n "
        },
        {
          "title": "Klavan Eesti Spordihetkest: läbirääkimiste periood oli minu jaoks kõige raskem aeg",
          "content": "Spordisõbrad hääletasid 2016. aasta Eesti spordihetkeks Ragnar Klavani liitumise Inglismaa jalgpalliklubi Liverpooliga.\n \nKokku anti 12 päeva jooksul 7270 häält (ühest arvutist sai ööpäeva jooksul anda ühe hääle), Klavan tuli esimeseks 1811 häälega. Teisele kohale hääletati Ott Tänaku draama Poola MM-rallil (1225 häält) ja kolmandaks Kelly Sildaru esikoht X-Mängudel (1075 häält).\n\"Tahaks tänada kõiki inimesi, kes minu poolt hääletasid ja see on kõige tähtsam minu jaoks,\" sõnas Klavan intervjuus ETV-le.\n\"Ma arvan, et see oli minu jaoks kõige raskem aeg, kui need läbirääkimised käisid. Ega need Augsburgi ja Liverpooli vahel ka kõige lihtsamad ei olnud. Kui lõpuks sai allkiri alla pandud, siis oli tõsiselt hea tunne, et unistus on täide viidud.\n\"Nüüd kuskil viis kuud on siin oldud ja eks ta vaikselt hakkab settima,\" lausus Klavan. \"Hakkab kohale jõudma, mis see täpselt tähendab.\"\nEesti Jalgpalli Liidu president Aivar Pohlak peab praegu lepingu sõlmimise hetkest juba olulisemaks perioodi detsembris, kus eestlane on kerkinud Liverpooli põhimeheks.\n\"Võib-olla on see ka natuke seotud sellega, et süües kasvab isu. Minu jaoks oli see hetk pigem juba siis, kui ta viimasel kuul praeguseks hetkeks üsna selgelt murdis end selle klubi põhikoosseisu. See on tegelikult on ju juba veel võimsam ja vingem hetk,\" ütles Pohlak.\n "
        },
        {
          "title": "Video: Ateenas sajab kolmandat päeva paksu lund",
          "content": "Kreeka pealinnas Ateenas ja selle ümbruses on juba kolmandat päeva järjest sadanud paksu.\n \nKreeka meedia andmeil ei ole lumi liikluses probleeme tekitanud, vahendas \"Aktuaalne kaamera\".\nKohaliku ilmateenistuse teatel jätkub lumesadu terve nädalavahetuse.\n "
        },
        {
          "title": "Tartus avatakse uuel aastal liikluslinnak",
          "content": "Tartus avatakse lastele mõeldud väike tehislinn, kus on sõiduteed, liiklusmärgid, tankla, tunnel. Linnaku loojad soovivad õpetada lapsi liikluses tähelepanelikumalt ja hoolivamalt käituma.\n \nMinilinna ehitas Tartusse kolme lapsega perekond Pärnaste. Aadressil Tehase 21 asuv liikluslinnak pole Eestis siiski ainulaadne - idee sai perekond Pärnus asuvast samalaadsest minilinnast, vahendas \"Aktuaalne kaamera\".\n\"Me oleme püüdnud siin hästi tõetruu keskkonna luua, kus on liiklusmärgid, valgusfoorid, siis lapsed õpivad läbi mängu liiklust,\" selgitas Tartu liikluslinnaku omanik Kaimar Pärnaste.\nLinnak on mõeldud eelkõige 4- kuni 10-aastastele lastele, kuna 20 mänguautot lihtsalt ei kanna suuremaid lapsi.\n\"Meil on olemas ka tankla ja pesula, mis annavad sellele kohale erilise väärtuse, sest need näevad välja nagu miniversioon tegelikkusest. Samuti on meil sünnipäevaruum, hästi huvitava kujundusega, mis meenutab samamoodi aiaga maja,\" tutvustas liikluslinnaku turundusjuht Karl-Erik Kirs.\nEsialgu ongi linnak mõeldud eelkõige laste sünnipäevade pidamiseks, kuid tulevikus hakatakse seal lasteadadele ja algkoolidele pakkuma ka liiklusõpet.\n\"Lapsed on sellised, kes on õnnelikud ja tulevad hästi hoogsalt peale. Just tähelepanematus on see, millele me rõhume, et seda natuke muuta, et nad oleksid ka teiste suhtes natuke hoolivamad ja mõtleksid kaasa enda peaga, mida edasi teha ja kuidas teist aidata, et kõigil oleks parem. Sellega me tegelemegi siin - et inimesed oleks sõbralikumad ja toredamad üksteise vastu,\" rääkis Kirs.\nLiikluslinnak avab uksed 2. jaanuaril.\n "
        },
        {
          "title": "Aktuaalne kaamera kell 21:00",
          "content": ""
        },
        {
          "title": "Aastahiti pälvinud Shanon: ju oleme midagi õigesti teinud",
          "content": "Täna jagati kätte Raadio 2 Aastahiti auhinnad ning Eesti raadiokuulajad hääletasid aasta parimaks lauluks Shanoni loo \"Suvi kestab veel\".\n \n\"Tunne on suurepärane. Aastahitt on ikkagi selles mõttes märgilise tähendusega, et selle aasta hitt, 2016 jääb kindlasti meelde,\" kiitis bändi solist Taavi Immato Menule.\nMuusik lisas, et võit oli talle ja bändile suur üllatus. \"Loomulikult ma teadsin, et me selles ka osaleme, aga selline võit on alati üllatus. Iga selline auhind või tunnustus tähistab mingit saavutust, ju oleme midagi õigesti teinud,\" oli ta rõõmus.\nImmato kinnitas, et Aastahiti tiitli teeb eriti ihaldusväärseks just see, et hääletusel loeb vaid rahva hääl. \"Kui rahvas on sinu poolel, siis ongi juba hästi. Me kunagi võitsime algusaegadel ühe teise rahva lemmiku tiitli ja see tähendab meie jaoks kohutavalt palju just seetõttu, et kelle jaoks me seda muusikat teeme, ongi rahva jaoks,\" lausus Immato.\nKuigi Shanon on pea igal aastal oma tegutsemisest alates olnud Aastahiti tabelis parima 20 laulu seas, siis Immato sõnul ongi bändi lugudest kõige enam väärinud võitu tänavuse aasta \"Suvi kestab veel\". \"Oleme aastate jooksul kogunud tuntust, rahva poolehoidu ja ilmselt tänu sellele ka see võit tuli. Aga ma arvan, et \"Suvi kestab veel\" on hetkel küll meie repertuaaris minu lemmiklugu,\" rääkis ta.\nImmato ise Aastahiti hääletusest küll osa ei võtnud, kuid häid lugusid on tema sõnul teinud sel aastal paljud Eesti artistid. \"Mulle on meeldinud Taukari looming ja Jüri Pootsmannil on päris mitu head lugu. Minu arust on Eesti muusika tase ja kvaliteet viimasel ajal väga-väga kõvasti tõusnud ja minu jaoks on see rõõm, sest ma alati ootan hästi suure huviga, kui kellelgi tuleb mõni uus lugu välja, et kuulata, kuhu suunas muusika liigub, kuidas inimesed mõtlevad ja mida nad arvavad, et mis on hea,\" rääkis Immato.\nImmato ütles, et Shanon jätkab ka pärast Aastahiti võitu kindlakäeliselt oma rada. \"Teeme muusikat , mis meile meeldib ja mille üle võime uhkust tunda. Järgmine aasta on muusikasõprade rõõmuks kevadesse plaanitud Shanoni uus album, mida me oleme pikemat aega viimistlenud ja teinud,\" lausus Immato.\nAastahiti auhinnajagamisele Shanon kohale ei jõudnud, sest aasta lõpus on bändimehed aja maha võtnud ja mööda maailma laiali. \"Hetkel tähistame seda virtuaalkeskkonnas, aga uuel aastal, kui meil hakkab taas kontsertide periood pihta, teeme ühise tähistamise ka,\" lubas Immato.\n "
        },
        {
          "title": "Aastavahetuse ilm on soe ja tuuline, uus aasta toob talvisema ilma",
          "content": "Eestis on aastavahetuse ilm soe ja tuuline, kuid uus aasta toob endaga kaasa juba märksa talvisema ilma.\n \nEelolev öö on pilves selgimistega ja kohati sajab vähest vihma, paiguti võib tekkida ka udu. Puhub edela- ja läänetuul 5 kuni 12, saartel ja rannikul puhanguti kuni 18 meetrit sekundis. Õhusooja on öötundidel 3 kraadist 6-ni, vahendas \"Aktuaalne kaamera\".\nHommikul on taevas pilves, kohati sajab vähest vihma ja võib olla udu. Sooja on 3 kuni 6 kraadi.\nPäeval on ilm pilves selgimistega ning mitmel pool sajab vihma. Puhub edela- ja läänetuul 5 kuni 12, saartel ja rannikul puhanguti 15 kuni 18 meetrit sekundis, õhtul aga veidi nõrgeneb. Sooja on selle aasta viimasel päeval 4 kuni 7 kraadi.\nKa pühapäeval sajab mitmel pool vihma, tihedam on sadu ilmselt Lõuna-Eestis. Sooja on siis veel 3-4 kraadi, kuid esmaspäeval peaks temperatuur langema juba miinuspoolele ning vihm asendub lume ja lörtsiga.\nTeisipäeval on külma juba 6 kraadi ringis, tuul vaibub ning mitmel pool sajab vähest lund.\nKolmapäeval langeb termomeetrinäit tõenäoliselt -10 kraadi juurde ning vähemalt Lõuna- ja Lääne-Eestis peaks lund sadama.\n "
        },
        {
          "title": "Aasta spordihetkeks valiti Ragnar Klavani liitumine Liverpooliga",
          "content": "Spordisõbrad hääletasid 2016. aasta Eesti spordihetkeks Ragnar Klavani liitumise Inglismaa jalgpalliklubi Liverpooliga.\n \nKokku anti 12 päeva jooksul 7270 häält (ühest arvutist sai ööpäeva jooksul anda ühe hääle), \nKlavan\n tuli esimeseks 1811 häälega. Teisele kohale hääletati \nOtt Tänaku draama Poola MM-rallil\n (1225 häält) ja kolmandaks \nKelly Sildaru esikoht X-Mängudel\n (1075 häält).\nMullu valiti Eesti spordihetkeks tõstja Mart Seimi otsustav katse MM-il, mis tõi talle raskekaalu hõbemedali ja tõukamise kulla. 2014. aasta kõige erilisemaks spordihetkeks valis rahvas Rasmus Mägi poolfinaaljooksu kergejõustiku Euroopa meistrivõistlustel Žürichis. Aasta varem teenis spordihetke tiitli vehklejate kuldne pooltund maailmameistrivõistlustel.\nEesti Spordihetk 2016 hääletustulemused:\n1. Ragnar Klavani leping Inglismaa suurklubi Liverpooliga              1811 häält\n2. Ott Tänaku draama Poola MM-rallil                                   1225\n3. Kelly Sildaru esikoht X-Mängudel                                    1075\n4. Paarisaerulise neljapaadi olümpiapronks                             814\n5. Eesti võrkpallikoondis võit Läti üle ja pääs EM-finaalturniirile    646\n6. Martin Kupperi neljas koht olümpiafinaalis                          471\n7. Rasmus Mägi jooks olümpiafinaalis                                   432\n8. Rein Taaramäe etapivõit Giro d’Italial                              325\n9. Tanel Kangerti etapivõit Abu Dhabi velotuuril                       206\n10. Ksenija Balta neljas koht kergejõustiku EM-il                      149\n11. Epeenaiskonna esikoht kodusel MK-etapil \"Tallinna Mõõk\"            81\n12. Gerd Kanteri pronksmedal kergejõustiku EM-il                       35\n                                           Kokku:                      7270 häält\n "
        },
        {
          "title": "Aastahiti tiitli pälvisid Shanon ja Alan Walker",
          "content": "Tänavused Aastahiti tiitlid on jagatud ning Raadio 2 kuulajate lemmikud aastal 2016 on Shanoni \"Suvi kestab veel\" ja Alan Walkeri \"Faded\".\n \nRaadio 2 Aastahitt on iga-aastane muusikaküsitlus, mille käigus selgitatakse välja 40 parimat pala nii Eestist kui ka välismaalt. Sel aastal andis oma lemmikule hääle üle 8000 raadiokuulaja.\n\"Sel aastal võitis välismaa kategoorias Alan Walker, üks noor Norra tüüp looga \"Faded\". Looga, mille videot ta käis enne, kui see kuulsaks sai, enne, kui keegi teda teadis väljaspool tema kodu, Tallinna ümbruses filmimas. Ta tegi selle vägeva video ja tema on kõige populaarsem välismaalane,\" tutvustas Raadio 2 saatejuht, muusikaajakirjanik Erik Morna \"Aktuaalsele Kaamerale\".\n\"Eesti poole pealt üks bänd, mis on pikalt olnud Raadio 2 Aastahiti edetabelites, kord kõrgemal, kord madalamal, juba üle 5-6 aasta –Shanon pani see kord kinni looga \"Suvi kestab veel\",\" lisas Morna.\nEsikolmik Eesti artistidelt:\n1. Shanon \"Suvi kestab veel\"\n2. Karl-Erik Taukar \"Tähti täis on öö\"\n3. Merlyn Uusküla \"Raju reede\"\nEsikolmik välisartistidelt:\n1. Alan Walker \"Faded\"\n2. Justin Timberlake \"Can't Stop the Feeling\"\n3. Burak Yeter \"Tuesday\" ft. Danelle Sandoval\nTervet tabelit on võimalik vaadata \nRaadio 2 kodulehel.\n "
        },
        {
          "title": "Aasta 2016 \"Aktuaalses kaameras\"",
          "content": "\"Aktuaalne kaamera\" võttis mööduva aasta kokku erisaates, mida saab järelvaadata ka ülalolevast videost\n \n"
        },
        {
          "title": "Osad Puka ja Aakre elanikud tahavad Elvaga katkestatud kõneluste jätkamist",
          "content": "Valgamaa Puka vallavolikogu üritas aasta eelviimasel õhtul klaarida segadust, mis valitseb valla tuleviku suhtes praeguse haldusreformi ajal, kuid see ebaõnnestus, sest päevakord jäi kinnitamata. Samas on palju Puka ja Aakre kandi elanikke alla kirjutanud pöördumisele, millega nõutakse Elva suuromavalitsusega katkestatud ühinemisläbirääkimiste jätkamist.\n \nOsa Puka vallavolikogu liikmeid tegi reedel ettepaneku lahendada enne aasta lõppu ära see, mis aasta jooksul lahendamata jäi. Nii plaaniti tühistada volikogu otsus, millega viimasel hetkel loobuti liitumisest Elva suuromavalitsusega, ja teisalt, lubada Puka vallast lahkuda soovivail küladel - Soontagal ja Aakrel - minna oma teed ehk Tõrva ja Rõngu poole, vahendas \"Aktuaalne kaamera\".\nAruteluni ei jõutud, sest enamik volikogu liikmeid hääletas päevakorra maha.\n\"Protsess tuleb läbida nii nagu seadus ette näeb - küsida, teha endale probleem selgeks, küsida elanike arvamust. Tänaseks neid protsesse pole selgeks tehtud,\" ütles Puka volikogu esimees Aleksander Sven Esse.\n\"Tänane arutelu oleks olnud täielikult seaduslik. Jääb arusaamatuks, mille alusel see oleks ebaseaduslik olnud, sest kui rääkida Soontaga küla pöördumisest, siis seda oleks olnud aega arutada juba peaaegu kümme kuud. Miks seda siiamaani pole tehtud ja ka täna ei tahetud teha, jääb täiesti arusaamatuks,\" arutles Puka volikogu liige Andrus Looskari.\nSoontaga küla on Helme liitumise soovi edastanud juba veebruaris. Helme on päri, Puka aga mitte.\n\"Kui vaadata seda pikaajalist protsessi, mis siin on toimunud - üle poole aasta erinevaid ühinemisvariante -, siis tegelikult volikogu liikmeile on see seis olnud ju üsna selge. Rahvas on tahtnud minna Puka vallas erinevais suundades,\" selgitas Helme vallavanem Tarmo Tamm.\n\"Tõenäoliselt järgime õiguskantslerilt saadud soovitusi ja pöördume aasta algul kohe kohtu poole. Meie jääme endale kindlaks - meie soov on Tõrva poole. Puka ei tea täna ise ka, kuhu poole ta tahab,\" ütles Soontaga küla elanik Aare Jaama.\nLigi paarsada Puka ja Aakre kandi inimest taotleb oma allkirjadega Elva-suunaliste ühinemisläbirääkimiste jätkamist või siis Aakre külade liitmist Rõngu ja Elvaga.\n\"Kui me seda oleksime praegu teinud, peaksid kokku tulema ka teiste valdade volikogud. Need enam mitte kuidagi 2. jaanuariks kokku tulla ei jõua,\" kommenteeris Puka volikogu liige Kalle Põldmägi.\nKas võimalik sundliitmine toob Puka kandi rahvale sobivama tulevikumudeli, kui nad ise võinuks kokku leppida, pole samuti kindel.\n "
        },
        {
          "title": "Raadik tõi omadele 30 punkti ja aitas Sampo võiduni",
          "content": "Eesti võrkpalluri Andrus Raadiku koduklubi Sampo alistas Soome meistrivõistlustel kodus Joensuu Liiga-Riento 3:1 (25:22, 23:25, 25:13, 25:19).\n \nRaadik oli 30 punktiga selgelt üleplatsimees. Rünnakult tõi ta 27 punkti (66%), blokist ühe ja lisaks lõi eestlane ka kaks serviässa.\nSampo asub liigatabelis Sastamala VaLePa (39 punkti) ja Hurrikaani-Loimaa (38) järel 31 punktiga kolmandal kohal. Joensuu on nelja punktiga viimane.\n "
        },
        {
          "title": "Vallo Toomla: praeguses maailmas on oluline end mitte ära kaotada",
          "content": "Lõppeva aasta parima Eesti filmi auhinnale Neitsi Maali kandideerivast viiest filmist on tervelt kolm debüüdid - Anu Auna \"Polaarpoiss\", Triin Ruumeti \"Päevad, mis ajasid segadusse\" ning Vallo Toomla \"Teesklejad\".\n \n\"Teesklejate\" režissöör Vallo Toomla ütles \"Aktuaalse kaamera\" aastalõpu erisaates, et suur osa Eesti filmitegijaid on sama kooli taustaga. \"See ei puuduta ainult režissööre, vaid tervet meeskonda - produtsente, helioperaatoreid ja monteerijaid,\" tõdes Toomla ja lisas, et on tekkinud selline uuem põlvkond noori filmitegijaid, kes kõik üksteist tunnevad ja kes on koos maast madalast koolis koos asju teinud.\nProdutsent Elina Litvinoval on töös korraga mitu projekti, kevadel peaks valmima järjekordne koostöö režissöör Martti Heldega. \"Mul saab järgmine aasta 10 aastat täis sellest, kui ma tulin Lätist Eestisse,\" ütles Litvinova ja lisas, et kui kunagi oli Eesti film omaette sündmus, siis nüüd on käes see aeg, kus need filmid hakkavad konkureerima omavahel. \"See tähendab, et filmimaastik ja filmitegemine on jõudnud tööstuse suunda, käes on muutuste aeg.\"\n\"Praeguses maailmas on oluline mitte ennast ära kaotada,\" ütles Vallo Toomla ja tõdes, et oluline on ka tunda, mis on tähtis mitte sulle endale, vaid ka publikule ja vaatajale, sest maailmas tehakse niikuinii väga palju filme ja kirjutatakse palju raamatuid.\n "
        },
        {
          "title": "Masinõppe uurija: tehisintellekt pole enam ulme",
          "content": "Tartu ülikooli masinõppe ja neuroteaduse doktorant Ilja Kuzovkin leiab ''Aktuaalsele kaamera'' 2016. aastat kokkuvõtvale erisaatele antud intervjuus, et tehisintellekti ja selle arengut ei tohiks vaadata enam kui killukest ulmefilmist, vaid midagi, mis on lõimitud tihedalt tavamaailmaga.\n \nMida peab noor inimene täna õppima, et 10–20 aasta pärast rikas olla?\nKui mõelda rahas, siis inimesed tavaliselt annavad oma raha selle eest, mis on vajalik. Praeguses ühiskonnas on vajalikud igasugused asjad, mis on seotud tehnoloogiaga. Seega kui see noor inimene hakkab tootma midagi, mis on tehnoloogiaga seotud, siis tal on võimalus, et talle makstakse selle eest raha. Selleks, et tehnoloogiavaldkonnas olla edukas, peabki õppima neid teadusi, mis on tehnoloogiaga seotud ehk matemaatikat, arvutiõpet, füüsikat, keemiat jne.\nLapsevanemad on mures, et lapsed mängivad väga palju arvutiga, aga kas ma saan aru, et paljud oskused saame mängides?\nMina mängin ka, arvutimäng lubab modelleerida olukorda, mida päris elus ei saa teha, lisaks (aitavad õppida) inglise keelt. Mina ei ole arvutimängude vastu.\nVirtuaalmaailm ja robotite maailm on võtmas meilt töökohti. Samas on olukordi, kus needsamad robotid ja virtuaalmaailm võtavad meie üle kontrolli. Tuleb meelde see, kuidas rösterid võtsid USA-s interneti maha. Kui palju inimene tegelikult suudab ohjeldada seda, mida ta ise leiutab?\nSee on suur küsimus teema. Eriti kui praegu üks olulistest teemadest on tehisintellekt. Paar või kolm aastat tagasi tekkis teadusharu, mis uurib, mida teha ja kuidas peab ette valmistama selleks, kui tehisintellekt saab liiga targaks.\nKui mõelda sellest, kui tehisintellekt saab selliseks, et ta oskab ise õppida juurde, siis just sel hetkel, kui ta saab sama targaks kui inimene, on see peaaegu seesama hetk, kus ta saab veelgi targemaks kui inimene, sest ta õppib ise ja väga kiiresti. See uus teadusharu uuribki seda, kuidas me peame (end) ettevalmistama. Hetkel neil ei olegi vastust. Praeguseks hetkeks on oluline, et see küsimus on ...\nEt seda ei vaadata enam kui ulmefilmi?\nJah, et see on midagi, mis on meie maailmaga seotud.\nÜks selline kindel verstapost, millest kõik inimesed saavad aru, on isejuhtiv auto. Kui kaugele selle asja arendamisega jõutud on? Kas tänapäeval on tõepoolest olemas auto, millega võib täiesti ohutult sõita nii, et mina teda ei juhi.\nMe oleme peaaegu seal, täiesti ohutult vist veel mitte, sest isegi kui inimene ostab sellise auto, siis talle öeldakse, et ta peab ikkagi hoidma käed rooli peal ja jälgima teed. Ta ei pea usaldama autot täielikult.\nMis on need põhilised probleemid?\nPõhilised probleemid, mis on olnud, on see, et auto käitumist korrektselt idas olukorras on väga raske garanteerida, sest see, kuidas see käitumine on saavutatud, on selline ala nagu masinõpe. See töötab nii, et autole näidatakse näidiseid teest ja öeldakse, milliseid tegevusi ta peab tegema, kui ta näeb sellist situatsiooni. Talle näidatakse neid palju, palju ja palju, aga kunagi ei saa teada, et on näidatud piisavalt palju ja ta teab kõikvõimalikke olukordi.\nMuidugi halvimal juhul on variant, et auto saab inimesest targemaks ja sõidab hoopis sinna, kuhu tema tahab\nKuhu auto tahab? No võib juhtuda ka.\n "
        },
        {
          "title": "Ettevõtja: Eesti praegune olukord meenutab Soomet 1960. aastatel",
          "content": "Üks tähtsamaid küsimusi mööduval aastal oli Eesti inimeste jaoks see, kuidas oma tööst ära elada. Mitmed ettevõtted koondasid suure osa oma töötajatest, kellest paljud pole siiani tööd leidnud, kuid on ka ettevõtteid, kes on loonud juurde hulga uusi töökohti. ABB Balti riikide juhi Bo Henrikssoni sõnul meenutab Eesti praegune olukord talle paljuski Soomet 1960.-1970. aastatel, mil ühiskond liikus oskuste ahelas tasapisi ülespoole.\n \nAutotööstusele juhtmeköidiseid valmistavas PKC tehases Keilas valitseb aasta lõpus nukker meeleolu, sest juba veebruaris teatasid omanikud, et rahvusvaheline ettevõte koondab selle aasta jooksul suurema osa 700 töötajast, vahendas \"Aktuaalse kaamera\" 2016. aastat kokkuvõttev erisaade.\n13 aastat PKC-s töötanud töökeskkonna tehniku Kristel Münteri oskusi alates 1. jaanuarist enam ei vajata. \"Eks me ju aimasime, et võib-olla tõmbame mingil määral otsi kokku. Aga et kogu tootmine ära läheb, seda ei osanud tõesti keegi arvata,\" tõdes ta.\nTöötajatele tundub uskumatu, et suhteliselt keerulist oskustööd enam Eestis vaja ei ole.\n\"Ma ei tea kui palju siin keegi teenis või kui palju siin keegi pidi palka saama, aga me tegime väga väärtuslikku tööd, sest enamus oli ikkagi käsitöö,\" ütles Münter.\nTippajal oli PKC-l Eestis kahes tehases 1300 töötajat. Algaval aastal jääb Keilasse vaid sajakonna töötajaga regionaalne keskus, kus ametis on n-ö kalli töö tegijad - insenerid, finantsistid, IT- ja müügimehed.\n\"Autotööstuses on konkurentsivõitlus väga tihe ja ettevõtted otsivad võimalusi, et olla turul konkurentsivõimelised. Nii ka meie. Meie tootmine on tööjõumahukas ja see on ilmselt üks suur põhjus, miks me püüdsime leida võimalusi tootmiseks muudes riikides,\" selgitas PKC Eesti juhatuse liige Merle Montgomery.\nMuud riigid, kuhu juhtmetootja odavama tööjõu tõttu liikus, on Leedu ja Venemaa.\nEt Eesti toodete konkurentsivõime sõltub üha enam maailmaturu hindadest, selgus tänavu põlevkivienergeetikas, kus aastaga koondati üle 1200 inimese, kellest vaid pooled on leidnud töö.\nKuid on ka vastupidiseid näiteid - ABB-s on töötajaskond paarikümne aastaga suurenenud sada korda.\nABB-s kaheksa aastat töötanud spetsialist-koolitaja Rodion Šilovi sõnul on selles energeetikaettevõttes prestiižne töötada. \"Me teeme n-ö maailmatasemel toodet. Ma võin öelda keevituse kohta, milles ma ise tegutsen, me oleme üks parematest Eestis ja võib-olla isegi maailmas,\" ütles Šilov.\nKui ABB 1992. aastal Eestis alustas, andis ettevõte tööd kümnele inimesele. Koos tänavu loodud 400 uue töökohaga annavad ABB ettevõtted Eestis tööd 1600 inimesele.\nABB Balti riikide juht Bo Henriksson ütles, et Eesti praegune olukord meenutab talle paljuski Soome eelmise sajandi 1960.-1970. aastaid, mil Soome ühiskond liikus arengu- ja oskuste ahelas tasapisi ülespoole.\nEesti puhul arvab ta, et väga palju tuleneb riigi eesmärkidest, mis valdkondi eelisarendada.\n\"Kindlasti peaks läbi vaatama haridussüseemi ja valima, mida tõesti on vaja, mitte teha töid. Teine asi on ekspordi toetamine. Eriti eksportivaid tööandjaid ja ettevõtjaid peaks toetama, neid ei peaks reguleerima samamoodi nagu koduturul,\" selgitas Henriksson.\nEesti majanduskasv oli tänavu kõigest 1 protsent ehk kriisijärgsete aastate kõige madalam. Eeldusi oleks meil ekspertide hinnangul aga koguni kolm korda enamaks.\n "
        },
        {
          "title": "Hundimägi: praamiliikluse ümberkorraldamine venis Tallinna Sadama eksjuhtide ja erakondade rahahimu tõttu",
          "content": "Üle 20 aasta erakätes olnud parvlaevaliiklus mandri ja suuremate saarte vahel on tänaseks taas riigi äri, kuid protsess on kulgenud vaevaliselt - uutest laevadest on kohale jõudnud vaid Leiger ja seegi suure hilinemisega.\n \nLõpuks koduvetesse jõudnud Leigri teekonda jälgiti suure tähelepanuga. Aluse saabumine oli esimene silmaga nähtav tõestus, et uued parvlaevad tõesti tulevad ning Tallinna Sadam võtab Saaremaa Laevakompaniilt praamiliikluse üle, vahendas \"Aktuaalse kaamera\" 2016. aastat kokkuvõttev erisaade.\nKogu eelnenud protsess oli niivõrd pikk, vaevaline ja mahhinatsioonikahtlustest läbi pikitud, et majandusajakirjanik Aivar Hundimägi operaatorivahetusele väga head hinnet ei andnud. \"Ma praegu mõtlen, kas anda üks või kaks viie palli skaalal. Midagi head selles protsessis ei olnud ja just varem tehtud eksimuste või vigade pärast,\" selgitas Äripäeva peatoimetaja asetäitja.\nHundimägi leiab, et vanade juhtide hämarad teod kummitavad endiselt.\n\"Jah, need praamid, millest selle intervjuu tegemise ajaks üks on Eestisse jõudnud, jäävad meenutama ja ma loodan, et on poliitikutele väga pikaks ajaks korruptsioonisümbolid. Kui me neid liikumas näeme - korruptsioonisümbolid, erakondade varjatud rahastamise sümbolid,\" ütles ta.\nRiigiprokuratuuri kahtlustuse järgi võtsid Tallinna Sadama endised juhid Allan Kiil ja Ain Kaljurand suures ulatuses altkäemaksu. Saaremaa Laevakompanii omanik Vjatšeslav Leedo ütles kohtus, et Allan Kiil küsis temalt kurikuulsad \"neli sidrunit\", joonistades nelja miljonit eurot.\nPraamiliikluse ümberkorraldamine veniski Hundimäe hinnangul sadama eksjuhtide ja võimuerakondade rahahimu tõttu ning lõpuks ei võitnud olukorrast keegi.\n\"Riigil oli kümme aastat aega see asi Leedolt ära võtta - nii kaua kehtis temaga leping - ja see asi korda teha, aga täiesti teadlikult aeti see aeg umbe ja pidurdati neid muudatusi. Tõenäoliselt just selle eesmärgiga, et sundida Leedot erakondi toetama ja kui selgus, et ta ei toeta, siis tehti selline kättemaksuaktsioon,\" arutles Hundimägi.\nPiret, Tiiu, Tõll ja Leiger on üldjoontes sama ülesehitusega. Reisijatele on rohkem mugavusi, kui varem - lisaks restoranile on olemas laste mängutuba, ema-lapse ruum, reisijate lift ning eraldi ruum lemmikloomadele.\nLeigeri pardale mahub kuni 150 sõiduautot ning oluliselt rohkem reisijaid kui vanadele parvlaevadele ehk kuni 700.\n "
        },
        {
          "title": "Siim Kallas: mind häirib siiani, kuidas presidendivalimised lõpuks lahenesid",
          "content": "Taasiseseisvunud Eesti sai suvel neljanda presidendi - vaatamata mitmele valimisvoorule tunnistati võitjaks hoopis viimasel hetkel esile astunud euroametnik Kersti Kaljulaid. Kogu protsess tõstatas aga küsimuse, kas presidendivalimiste korda ei peaks siiski muutma.\n \nEsimene katse riigikogus president ära valida kukkus läbi, sama juhtus valimiskogus. Suvi läbi kestnud valimiskampaania oli olnud justkui asjata, vahendas \"Aktuaalse kaamera\" 2016. aastat kokkuvõttev erisaade.\n\"Imelik oli see, kuidas president lõpuks sündis. Aga kui vaadata, kuidas president peaks sündima seadusetähe järgi, siis nii ta umbes sündiski - riigikogu fraktsioonid leidsid üksmeele, leidsid kandidaadi ja president sündis nädala ajaga nagu me teame. Sellest järeldub, et kõik see, mis enne toimus, oli üleliigne,\" arutles ajakirja Akadeemia peatoimetaja, president Lennart Meri ja Toomas Hendrik Ilvese nõunik Tooma Kiho.\nValimismaratoni otsa tegi lahti Reformierakonna auesimees Siim Kallas. See, et teda lõpuks ei valitud, ei olnud Kallase sõnul pettumus, kuid teda häirib, kuidas asi lahenes.\n\"Ma olen kogu aeg öelnud, et see, et mind ei valitud, ei ole pettumuse allikas ega põhjus, sest poliitikas on paratamatu, et kui sa mingisse kampaaniasse lähed, pead arvestama, et võib-olla ei võida. Aga mis mind siiamaani häirib ja ma ei kavatse kunagi mainimata jätta, on see, kuidas see asi ikkagi lõpuks lahenes,\" tõdes ta.\nNii väitlesidki mitmed presidendikandidaadi kandidaadid omavahel suvi läbi, kujunesid justkui üleriigilised valimised, kuigi valijaid oli tegelikult maksimaalselt 335 inimest ehk valimiskogu jagu.\n\"Ja siis poliitilised otsustajad ehmatasid sellest kampaaniast niivõrd ära, tulid kokku ja täieliku tagatoa tingimustes otsustasid määrata ametisse ühe kandidaadi. Ei mingeid valimisi enam, ei minegid valijamehi, ei mitte midagi enam. See on minu arvates viga, mida Eesti demokraatias ei oleks tohtinud juhtuda,\" ütles Kallas.\nKiho ja Kallas on ühiselt seda meelt, et lihtsaim viis oleks muuta seadust nii, et kehtetud sedelid arvesse ei läheks.\n\"Aga mida kindlasti peaks muutma või võiks muuta, on ind, millega inimesed, kes tahaksid presidendiks saada ja seavad oma kandidatuuri ise üles mitu kuud enne seda, kui tegelik otsus ja otsused langema hakkavad,\" lisas Kiho.\nSiim Kallas ütles, et on üha enam seda meelt, et presidenti võiks valida rahvas. Kuid selleks peab muutma põhiseadust.\n\"See on huvitav, kas siis rahvas valib näitleja või sportlase, kes on iseenesest kõik toredad inimesed ja võivad olla ka väga kaalukad. Eks see ole ka poliitilise klassi ülesanne tõestada oma vajalikkust. See on väljakutse. Kui tõepoolest saab presidendiks populist ja meedias väga populaarne inimene, siis see näitab, et peavoolu poliitilised jõud ei suuda oma sõnumit tuua. Asja tuleb kahepoolselt vaadata. Ja lõppkokkuvõttes - iga rahvas väärib oma presidenti. Iga rahvas väärib oma valitsust, see on tõsi,\" ütles Kallas.\n "
        },
        {
          "title": "Politoloog: tõsine proovikivi ootab Ratast kohalike valimiste ajal",
          "content": "Politoloog Tõnis Saartsi hinnangul kujutavad kohalikud valimised Jüri Ratasele suurt proovikivi.\n \nJüri Ratas tõi oktoobris avalikkusele sõnumi, mis kogu Eesti poliitikaelu särtsuma lõi, kui teatas, et kandideerib Keskerakonna esimeheks, vahendas \"Aktuaalse kaamera\" 2016. aastat kokkuvõttev erisaade.\nSenine esimees Edgar Savisaar loobus ise lavale astumast, sest pärast mullust kaotust olid võimuvõtjad võitnud kõik lahingud piirkondades ja nii oma tagala kindlustanud.\nKui Ratase meeskond sai võidu, siis pikalt võimu külge klammerdunud endise parteijuhi tragöödia kestab edasi - temale lõppes aasta prokuratuuri süüdistustega altkäemaksu võtmises, rahapesus ja keelatud annetuse vastu võtmises.\nProhvetliku antiiktragöödia üks stsenaristidest, Praxise juhatuse esimees Tarmo Jüristo teab, et antiiktragöödiad on ka tänapäeval populaarsed, sest nende teemad ei muutu valimistsüklist valimistsüklisse.\n\"Nad räägivad nagu mingitel ajatutel ja igavikulistel teemadel, mis ongi seotud ühelt poolt sellega, kuidas inimesed käituvad, mida võim nendega teeb, mismoodi võim töötab. Kui seda üldist joont jätkata, siis on suur tõenäosus, et elu ühel või teisel hetkel jõuab järele,\" rääkis Jüristo.\nTema sõnul ei ole juhus, et antiiktragöödia ja demokraatia sündisid samal ajal samas kohas - need on olemuslikult seotud.\n\"Ja üks paljude akadeemikute, kultuuriuurijate ja ajaloolaste poolt väljakäidud tees või arvamusvaade on see, et antiiktragöödia oli üks kultuuriline moodus käia läbi, töötada ühiskondlikult läbi uue ühiskonnakorraga seoses tekkivaid pingeid ja probleeme,\" selgitas Jüristo.\nKeskerakonna juhi väljavahetamine tõi partei välja pikast opositsiooniperioodist ja avas ukse Stenbocki majja. Kuu enne jõule sai Eesti uue valitsuse ja teadmise, et edaspidi on mänguplatsil rohkem tegijaid ja seega rohkem võimalusi koalitsioonideks ning võimu vahetamiseks.\nVõimu vahetumine on oluline, sest sel visiil tagatakse ideede paljusus.\n\"Ja kui sa oled lihtsalt niivõrd pikalt järjest võimul - seda me nägime väga selgelt Reformierakonna puhul -, siis mingisugusel hetkel sa jooksed ideedest tühjaks, sul ei ole enam uusi mõtteid, sa kohandad liiga palju ennast hetke väljakutsetega ja värsked, julged mõtted hakkavad ära kaduma,\" arvas Tallinna ülikooli politoloogia lektor Tõnis Saarts.\nLääne-Euroopas on pikalt võimulejäämise põhjuseks olnud nõrk opositsioon või selle liider, kes pole teistele atraktiivne, ütles Saarts.\nEesti suuremad poliitilised jõud mõistsid kiirelt, et juhi vahetus teeb Keskerakonnast väga ihaldusväärse valitsuspartneri. Toompeal kuulati uue valitsuse tegemise kohta maad enne ja pärast Keskerakonna kongressi.\nUue valitsuse esimesele istungile ootas Keskerakond sotsiaaldemokraate ja IRL-i. 17 aastat järjes erinevates koalitsioonides Eestit valitsenud Reformierakonnast sai suurim opositsioonipartei.\nUue võimuliidu esimesed nädalad kulusid skandaale klaarides, kuid tõsine proovikivi ootab Ratast ees kohalike valimiste ajal.\n\"Kui kohalike valimiste järel tekib võimuliit, mis mitte kuidagi ei hakka peegeldama seda võimuliitu, mis on Toompeal - näiteks Keskerakond teeb võimuliidu Reformierakonnaga või EKRE-ga -, siis kahtlemata tekitab see valitsuses pingeid, usaldamatust ja võib olla üks riskikoht, kus see koalitsioon võib pikemas perspektiivis lõhki minna,\" rääkis Saarts.\n "
        },
        {
          "title": "Pupart ja Täht tõid aasta viimases mängus Cuprumile kindla võidu",
          "content": "Robert Tähe ja Keith Puparti koduklubi Lubini Cuprum alistas Poola meistrivõistlustel koduplatsil Bielsko-Biala meeskonna 3:0 (25:22, 25:18, 25:17).\n \nPupart oli 14 punktiga (kõik rünnakult, 42%) võitjate resultatiivseim. Täht panustas edusse 12 punktiga (rünnakult 10 punkti, 67%, lisaks kaks serviässa).\nViimasest kuuest mängust viis võitnud Gheorghe Cretu juhendatav Cuprum püsib tabelis 31 punktiga kuuendal kohal. Tänane vastane Bielsko-Biala on 13.\nJärgmisena läheb meeskond 4. jaanuaril Poola karikavõistlustel vastamisi Szczecini Espadoniga, kes asub kõrgliigas 15. kohal. Kolm päeva hiljem võõrustatakse liigas Kielce Effectorit. kes on tabelis 12.\n "
        },
        {
          "title": "\"Aktuaalse kaamera\" kokkuvõte lõppeva aasta sündmustest välismaailmas",
          "content": "\"Aktuaalse kaamera\" erisaade võttis kokku lõppeva aasta sündmused välismaailmas.\n \nEesti, Läti ja Leedu mure ida poolt tulla võivate ohtude ees muutus sel aastal ka NATO mureks. Varssavis juulis toimunud NATO tippkohtumisel otsustati saata Balti riikidesse ja Poolasse lisavägesid, vahendas \"Aktuaalse kaamera\" erisaade.\n\"Keegi NATO-s ei arutanud sellist NATO vägede kohalolu alliansi idaosas enne Ukrainat. See on kaitse-eesmärgiga, proportsionaalne vastus Venemaa tegevusele Ukrainas ja Krimmi annekteerimisele,\" ütles NATO peasekretär Jens Stoltenberg suvel.\nEestisse Tapale tuleb kevadel Suurbritannia juhitav NATO pataljoni lahingugrupp - 800 sõdurit tankide, lahingumasinate ning taktikaliste droonidega. Tuleb ka Prantsusmaa 300 sõdurist koosnev kompanii, mille edaspidi vahetab välja Taani sama suur kompanii.\n\"Tegemist on ikkagi, vähemalt esialgu, kahe tuumariigiga, kes meile siia tulevad. Aru tuleb saada sellest, et minu hinnangul ei tule nad siia kaistma mitte Eestit, Lätit ja Leedut, vaid kaitsma tullakse alliansi idapiiri. Otsus on vastu võetud 28 riigi poolt. See ei ole nii, et britid tulevad eestlastele appi,\" rääkis kaitseväe juhataja Riho Terras.\nKriisideks tuleb ka ise valmis olla ning mullune õppus Siil ja tänavune õppus Okas näitasid, et meie reservarmeel põhinev süsteem toimib.\nEesti jaoks on tähtis ka regiooni julgeolek laiemalt\nEesti jaoks on oluline ka meie regiooni julgeolek laiemalt. Piirkond Valgevene, Leedu, Kalingradi oblasti, Venemaa ja Poola piirialal ehk Suwalki avaus jõudis sel aastal eriti teravalt julgeolekuaruteludesse.\nSuwalki on linn Leedu-Poola piiril, umbes 100-kilomeetrisel Kaliningradi ja Valgevene vahelisel kitsaskohal. Piirkond on Eesti julgeoleku seisukohalt tähtis, sest just selle maakitsuse kaudu peaksid NATO liitlaste abiväed häda korral appi saabuma. Kui aga Venemaa näiteks mingi välkõppuse käigus Suwalki kitsuse juhuslikult sõjaliselt hõivaks - tuleval aastal toimuvad mitmed Venemaa ja Valgevene ühisõppused - ei oleks teistel NATO riikidel enam meiega maismaaühendust. Ainus võimalus abistada on siis vee ja õhu kaudu.\n\"Eks on klassikaline n-ö Balti riikide äralõikamine, kui see peaks aset leidma. Ka see on üks põhjus, miks Ameerika Ühendriigid oma väga tugeva sõjalise jõu paigutavad sellesse piirkonda - et jõudude tasakaal ka Suwalki koridoris oleks paigas,\" ütles Terras.\n\"Aga ma arvan, et need stsenaariumid on kõik esialgu sõjaväelaste kaardiharjutustel ja ma loodan, et need ei ole reaalselt kellegi pähe tekkinud,\" lisas ta.\nSeda, et Eesti võib liitlastele loota, ka ajal, mil jaanuaris USA-s ametisse astuva Donald Trumpi administratsiooni poliitika on seni veel vaid traagelniitides ja kohati etteaimamatu, käis Eestile aastalõpu eel meenutamas kaitseküsimustes mõjukas Ühendriikide senaator John McCain.\n\"Valitud president ütles, et peame tugevdama oma sõjajõude, kulutama rohkem raha kaitsele. Hiljuti ütles ta, et toetab NATO-t. Eks näeme. Kuid tean, et USA kongressi toetus NATO-le ja teie riigile on tugev ja vankumatu,\" kinnitas McCain.\nMaailm on sel aastavahetusel rahutu ning seetõttu ei saa võtta seni siin valitsevat rahu garanteeritult. \"Praguses olukorras, kus maailmas on tõusnud vägivallalaine, oluliselt suurenenud brutaalsus - kui vaatme näiteks, mis praegu Aleppos toimub -, siis sellele sarnast ei ole viimastel aastatel olnud. Ka kõik need terrorirünnakud üle Euroopa on see, mis praegu muret tekitab. Ja see hajutatus, vägivalla suurenemine, on see, mis peab muret tekitama. Konkreetselt meie piirkond on ikkagi rahulikum kui mujal ja loodame, et see sellisena ka jääb,\" rääkis Terras.\nSuurbritannia otsustas lahkuda Euroopa Liidust \n24. juuni hommik saabus uudisega, et 52 protsenti hääletamas käinud brittidest otsustas, et Suurbritannia lahkub Euroopa Liidust.\nSeni marginaalideks tituleeritud poliitikud pidid hakkama rahvale selgitama, kuidas Suurbritannia iseseisvuse tagasi võtab. Juba samal hommikul selgus, et kõike, mida lubati, ei saa.\n\"Lahkumiskampaania eestvedajad tegid mitu valelubadust. Valitsus ütleb, et peab EL-i eelarvesse Brexitist hoolimata sissemakseid jätkama. Avalikkus tunneb seetõttu, et neid on petetud,\" tõi London School of Economicsi professor Iain Begg.\nBegg märkis, et Brexiti pooldajad saavad valelubadustest aru, kuid kinnitavad, et tahavad EL-ist lahkumist sügavamatel põhjustel. \"See on omamoodi perversne. Vaatamata sellele, et mõned lubadused on murtud, ütlevad inimesed, kes hääletasid Brexiti poolt, et nad ei ole rumalad, said aru, et need on valelubadused, kuid tahavad Brexitit sügavamatel põhjustel,\" selgitas Begg.\nBrexiti hääletus lõi segamini Suurbritannia poliitikaelu. Konservatiivide partei juhtimise võttis üle senine siseminister Theresa May, kelle laiemad vaated on ka politoloogidele müsteerium.\n\"Mitte miski pole selge. Suurbritannia valitsusel mitte ainult ei ole läbirääkimispositsiooni, vaid isegi kui nad midagi teaksid, siis nad seda meile ei ütleks, sest see on osa läbirääkimistaktikast,\" kommenteeris politoloog Tony Travers.\n Euroopa liidrid on kuulutanud, et kui britid tahavad säilitada oma ettevõtete jaoks elutähtsat ligipääsu Liidu ühisturule, peavad nad lubama ka inimeste vaba liikumist ja tasuma kopsaka - mitmekümne miljardi euroni küündiva - arve. Kuigi radikaalased euroskeptikud ärgitavad Briti valitsust pikema jututa Brüsselile selga pöörama, valivad ministrid Londonis ettevaatlikult sõnu.\n\"On tunda, et valitsus loobub äärmuslikumatest immigratsioonilubadustest. Välisminister Boris Johnson ütles, et ta on EL-i migrantide üle õnnelik. Nii et võib-olla on eestlased pärast Brexitit Suurbritannias teretulnud,\" arvas Begg.\nTheresa May lubab lahkumiskõnelusi alustada enne märtsi lõppu. Eesti eesistumine Euroopa Liidus algab juulis.\n\"Jah, Eesti saab olema selle tormi keskmes,\" kinnitas professor Begg.\nUSA presidendiks sai Donald Trump\n9. novembri hommik tõi USA-s aga uudise, et presidendivalimised võitis kinnisvaraärimees Donald Trump. Ootamatuks või etteaimamatuks võib nimetada ka seda, kuidas ta oma uut valitsust kokku paneb.\n\"Otsides inimesi oma valitsusse on Trump väga selgelt teadlik sellest, kuidas need inimesed peaksid välja nägema nendes ametites. Ta kasutab neist rääkides samu väljendeid, mida kasutatakse Hollywoodis selle kohta, kui tuleb leida näitleja, kes näeb välja selline nagu tema tegelaskuju peaks,\" selgitas ajalehe Washington Post poliitikaajakirjanik Karen Tumulty.\nSeega Rex Tillersoni välisministrikohale pakkumisele ja kindral James Mattise kaitseministrikohale pakkumisele aitasid kaasa asjaolud, et nad näevad välja nagu välisministrid ja kaitseministrid.\n\"Ta usub, et inimeste väljanägemine on suur osa sõnumist,\" märkis Tumulty.\nSellist presidenti ja suhtumist pole USA-s kunagi nähtud ja nii nagu kampaania ajal, on Donald Trump jätkuvalt etteaimamatu - kas või selles, kuidas ta aeg-ajalt otsustab täiesti tühja koha pealt sotsiaalvõrgustikus säutsuda.\n\"Ja tal ei ole mingit vajadust olla järjepidev. Ta on nagu tuulelipp - ütleb üht asja ühel päeval ja peaaegu vastupidist järgmisel,\" kommenteeris Tumulty.\nTäiesti teistmoodi muret tekitab Trumpi valimine aga nendele ameeriklastele, kes on natuke tumedama nahavärviga, kes on ajalooliselt olnud Ameerika eduloost kõrvale tõrjutud ning vaid üksikute sammude haaval püüdnud jõuda võrdsete võimalusteni.\n\"Ma arvan, et Obama presidendiks saamine avas paljude inimeste silmi selle kohta, mida üks mustanahaline mees suudab teha. Samal ajal aga tõi see välja palju seni mahasurutud rassismi,\" arvas kunstnik Malachi Broadnax.\nSõda Süürias kestab\nSõda Süürias on kestnud kuuendat aastat ning surma on selles saanud umbes 400 000 inimest.\nSüüriast on põgenenud ligi viis miljonit inimest ehk iga neljas elanik. Enam kui pooled neist on leidnud peavarju naaberriigis Türgis, kus elab 2,7 miljonit Süüria sõjapõgenikku.\nValdav enamus neist ei ela laagrites, vaid on sulandunud Türgi ellu. Nii on näiteks Süüria piirist paari kilomeetri kaugusel asuvas Kilise linnas.\n\"Kilises elab 90 000 kohalikku elanikku ja 120 000 põgenikku ning Türgi võimude sõnul võiks tulla kogu maailm siia ja õppida, kuidas võtta vastu põgenikke,\" ütles kevadel Kilises viibinud \"Aktuaalse kaamera\" ajakirjanik Astrid Kannel. \nTerrorirünnakud mõjutavad ka eestlasi\nTänavu jaanuaris oli üle maailma 99 terrorirünnakut, milles hukkus rohkem kui tuhat inimest. Valdavalt olid rünnakud Süürias, Iraagis, Nigeerias, Pakistanis ja Liibüas. Nii on olnud aga kuust kuusse - numbrid küll pisut erinevad, aga ei vähene. Teiste hulgas olid äärmusrühmituse ISIS korraldatud keemiarünnakud Iraagis ja Süürias, kus kannatanute hulgas olid sajad lapsed ning ohvrite arv ulatus tuhandetesse. Valdavalt jäävad need, seal piirkonnas tegelikult igapäevased rünnakud eestlaste jaoks siiski kaugeks ja ei pälvi erilist osavõtlikkust.\nSamas teevad ärevamaks terrorirünnakud Euroopas. Eestlasi mõjutas tänavu enim 19. juuli terrorirünnak Prantsusmaal Nice'is - viis päeva pärast rünnakut tuli Prantsusmaa ametivõimudelt kinnitus, et hukkunute seas on kaks Eesti kodanikku. Kokku kaotas Tuneesia päritolu terroristi rünnakus, kes veokiga Nice'i kaldapealsele ilutulestikku vaatama tulnud inimeste hulka kihutas, elu 85 inimest.\nAegade rängim terrorirünnak oli sel aastal Belgia pealinnas Brüsselis, kus 22. märtsi hommikul kärgatasid koordineeritult kaks plahvatust Zaventemi lennujaamas ning üks Brüsseli metroo Maelbeeki jaamas. Hukkus 35 inimest, vigastatuid oli ligi 350.\nKaitsepolitseiameti peadirektori Arnold Sinisalu sõnul ei tohi terrorirünnakutest teha järeldust, et kõik moslemid on terroristid, kuigi paljud ründajad on olnud just islami taustaga. \"Seda viha kindlasti ei tule tolereerida, sest kõige hullem, mis võib juhtuda, on see, et nad radikaliseeruvad selle tõttu, et neil tekib tunne, et Lääne kogukond, ühiskond ei aktsepteeri neid,\" ütles Sinisalu.\nOtsene kokkupuude terrorismiga on Eestil ka terrorismi rahastamises süüdimõistetud Ramil Khalilovi ja Roman Manko juhtumi näol või siis Venemaa poolt mahitatud Ida-Ukrainas võidelnud Eesti kodaniku Vladimir Poljakovi väljaandmine Ukrainale.\nHoiatused, et jõuluaeg võib Euroopas kaasa tuua terrorirünnakuid, sai teoks 19. detsembri õhtul Berliini jõuluturul, kui tuneeslase kaaperdatud veok rahva hulka sööstis.\nTerroristide meetodid on muutunud Sinisalu sõnul omamoodi lihtsamaks ning julgeolekuasutuste töö sellevõrra keerulisemaks.\n\"Probleem ongi ju selles, et igaüks saab minna poodi ja osta väitsa ja minna tänavale, rünnata ja siis hüüda, kelle iganes nimel ta seda teeb. Selge on see, et kui mõnes kogukonnas on probleeme, siis mõne hullu ikka leiab, lihtsamalt öeldes,\" ütles Sinisalu.\nIgal juhul on terrorism vahend millegi saavutamiseks. Lähenevate Saksamaa valimiste künnisel võib jõuluturu rünnakust saada vahend poliitilisteks mõjutusteks. Kindlasti saab sellest vahend mõjutamaks nende pagulaste elu, kes sama terrori eest Euroopasse on põgenenud. Vaieldamatult on terrorism vahend hirmu ja paanika külvamiseks.\n\"Ma ei tahaks küll fatalistlikult kõlada, aga elu ei saa jätta elamata,\" kommenteeris Sinisalu.\nPagulaste ümberpaigutamine ei edene\n2016. aasta saabus Saksamaal šokiga - politsei üritas esmalt maha vaikida massilise naisteahistamise Kölni südalinnas, kuid kui faktid avalikkuse ette jõudsid, vallandus pea miljon põgenikku vastu võtnud Saksamaal kuid kestev debatt.\nSurve all kantsler Angela Merkel korraldas märtsis vastuolulise sobingu allkirjastamise Türgiga, mille kohaselt lubati Ankarale piiri valvamise eest liitumiskõneluste kiirendamist ja viisavabadust.\nPaari kuu jooksul Euroopa liidrite retoorika muutus - humanitaarkriisist kõnelemise asemel tõusis esiplaanile sõnum piiride kaitsmisest.\nPõgenike sissevool vähenes mõne nädalaga märkimisväärselt ning kümned tuhanded, kes olid juba Kreekasse jõudnud, jäid lõksu. Mõne nädalaga muutus 130 inimesega küla Kreeka-Makedoonia piiril Euroopa suurimaks põgenikelaagriks.\nSelleks, et Euroopasse tunglevaid põgenikke liikmesriikide vahel võrdsemalt jagada, pakkus Euroopa Komisjon välja varjupaigasüsteemi reformi. \"Varjupaigataotlejad jagatakse liikmesriikide vahel ära automaatselt jaotusvõtme alusel,\" selgitas Komisjoni rändevolinik Dimitris Avramopoulos.\nKesk- ja Ida-Euroopa riigid ei taha põgenike automaatsest ümberjagamisest midagi kuulda. Saksamaa ja Itaalia tõstatasid varjupaigareformi aga pea igal Brüsseli koosolekul.\nEuroopa Liidu vastu kohtusse pöördunud Slovakkia ja Ungari pakkusid välja oma nägemuse rändekoorma jagamisest. Mida efektiivne solidaarsus täpsemalt tähendab, selle üle jätkuvad vaidlused järgmisel aastal.\nFrontexi andmetel jõudis Euroopa Liitu sel aastal 350 000 migranti. ÜRO põgenikeagentuuri Euroopa direktori Vincent Cocheteli sõnul ei ole enam põhjust rääkida rändekriisist. Samas on ta mures tuleviku pärast, sest mis saab siis, kui Euroopa väravavalvur Türgi korduvalt kõlanud ähvardused teoks teeb ja hakkab piirikontrolli suhtuma taas loominguliselt.\n\"Euroopal ei ole ette valmistatud plaan B-d. Milline saab selles olukorras olema Euroopa ja Kreeka võimude vastus? See teeb meile muret,\" ütles Cochetel.\nTema sõnul peavad liikmesriigid õppima üksteist taas usaldama, sest kriis on globaalne ja Euroopa suudab sellele vaid ühtsena vastu seista.\n\"Kui nad seda ei tee, siis tulevad kõikjal Euroopas tagasi piirikontrollid. Schengeni ala kaob ja üks neljast põhivabadusest kaob. Kas me tahame sellist Euroopat oma lastele?\" ütles Cochetel.\n "
        },
        {
          "title": "Eestis elav pagulane: näen oma tulevikku siin",
          "content": "Eestis elab kokku 77 kvoodipagulast. \"Aktuaalsele kaamerale\" intervjuu andnud pagulane ütles, et tema näeb oma tulevikku Eestis, eelkõige oma lapse pärast.\n \nEestis elav kvoodipagulane andis intervjuu \"Aktuaalse kaamera\" 2016. aastat kokkuvõtvale erisaatele.\nSa ei taha kaamerasse nägu näidata. Miks?\nMa ei taha näidata oma nägu, sest mu pere on Süürias. Meie valitsuse hinnangul ei ole väljaspool Süüriat, ka Euroopas asuv põgenik õige süürlane. Süürlane peab jääma Süüriasse isegi sõja ajal. Ma kardan oma sugulaste pärast, kes on minu pärast ohus.\nMida tuleks Eestis teha, et teie saatusega inimesed tunneksid end siin turvaliselt ja õnnelikult?\nRahu. Vähemalt on siin rahu. Ma tunnen, et Eesti on rahulik maa. Ma ei ole siin näinud rakette. Ma pole näinud tulistamist. Ma pole näinud tapjaid ja verd. Ma ei ole tundnud vere lõhna.\nKas sa näed oma tulevikku siin?\nJah, ausalt, ma näen oma tulevikku siin. Ja eriti oma lapsele. Mul on üks laps. Ma olen siin tema pärast. Ma tahan talle head. Tema tuleviku pärast. Ma tahan, et ta kasvaks üles normaalselt nagu iga teine laps. Et ta käiks lasteaias, et ta leiaks sõpru, et tal oleks oma vabadus, et ta võiks teha seda, mida tema tahab. Ma tahan, et ta õpiks hästi, ma tahan, et ta saaks kartmata tänavatel kõndida.\nKas sa oled valmis nägema oma last kasvamas eestlaseks?\nMa õpetan talle araabia keelt. Aga me elame siin, meie tulevik on nüüd siin. Seega ta peab õppima eesti keelt. Ta peab leidma eesti sõbrad. Ma ei saa kasutada siin meie, Süüria traditsioone. Ma ei saa, sest ma ei ole Süürias. Ma olen Eestis. Ja ma pean elama nagu elatakse Eesti ühiskonnas. Mu laps kasvab nagu kõik teisedki.\n "
        },
        {
          "title": "Jüri Luige sõnul on terrorismist saanud Euroopas uus reaalsus",
          "content": "Rahvusvahelise kaitseuuringute keskuse direktor Jüri Luik ütles, et terrorismist on saanud Euroopas uus reaalsus ning sel aastal said esimest korda ka eestlased terrorirünnaku läbi kannatada.\n \nJüri Luik andis intervjuu \"Aktuaalse kaamera\" 2016. aasta erisaatele. \nMis olid aasta suuremad väljakutsed?\nKui oleksime juttu ajanud aasta esimesel poolel, siis kindlasti oleks öelnud, vähemalt Euroopa Liidu poolt lähtudes, et kõik see, mis puudutab rändekriisi ja eriti selle rändekriisi pirduramist ehk lepingut Türgiga.\nNüüd, aasta teisel poolel, on täiesti selge, et suur teema on populismi järsk pealtung, mis on seotud nii Brexitiga kui ka väga selgelt kõige sellega, mis toimus USA-s, kus presidendiks valiti täiesti poliitikakauge, esimest korda üldse riigiametit ja kohe presidendiametit pidav mees, kes oma vaadete poolest on klassikaline populist, pakub lihtsaid lahendusi väga rasketele probleemidele.\nKas Marine Le Pen võiks võita Prantsusmaa presidendivalimistel?\nVaadates, milline populismilaine käib üle Euroopa, mul ple mingit kahtlust, et tal on olemas head šansid.\nInimesed kardavad, et puhkeb sõda. Mis on meid sellesse seisu viinud?\nLühidalt öeldes on meid sellesse seisu viinud ikkagi Venemaa. Venemaa agressiivne käitumine Ukrainaga seoses ja Vene juhtkonna väga agressiivne hoiak Lääneriikide ja sealhulgas Balti riikide suhtes. Selles mõttes ei saa kuidagi rääkida, et kuna meie rõhutame oma retoorikas NATO tähtsust, et kuna meie tegeleme NATO vägede toomisega Balti riikidesse, et see kuidagi suurendab sõjaohtu.\nJust nimelt selle pärast, et NATO on jäänud ühtseks, et ta toob oma väed siia, võime me kõik rahulikult magada.\nKas Süüria sõda lõpeb ja kes selle võidab?\nSüüria sõjas ilmselt võitjaid ei ole, on ainult kaotajad. Oma olemuselt on see tänaseks täiemõõtmeline kodusõda, mitte ainult kodusõda, vaid kodusõda, millesse on sekkunud kõik maailma suurriigid, välja arvatud Hiina. Sellise sõja lõpetamine on erakordselt keeruline.\nTegelikult Süüria probleemi saaks lahendada kõikehaarava rahukonverentsiga, \na la\n Daytoni lepe Bosnias, aga ma kaugeltki ei näe, et ka järgmisel aastal keegi oleks sellises valmisolekus, et sellist rahukonverentsi korraldada.\nKas terrorismist on saanud Euroopas uus reaalsus, millega tuleb hakata harjuma?\nKahjuks on see nii. Tõepoolest, terrorismist on saanud uus reaalsus Euroopas ja see aasta on toonud kaasa kurva sündmuse, kus ka eestlased on esimest korda terroristliku löögi läbi kannatanud. Õnneks ei ole otseselt midagi toimunud Eestis.\nKui langeb Süürias islamistide püha peakorter Raqqa, ma usun, et see mõjutab suuresti asjaolu, et terroristidel puudub siis selline raskuspunkt, kuhu pöörduda, kust juhiseid saada, kust hingelist jõudu saada. Ma usun, et Raqqa langemine, ISIS-e langemine Süürias tegelikult vähendab märgatavalt terroristide võimalusi.\n "
        },
        {
          "title": "MK-sarja üldliidri jaoks nelja hüppemäe turnee avaetapp nurjus, edu saatis austerlasi",
          "content": "Suusahüpete nelja hüppemäe turnee avaetapil Oberstdorfis hiilgasid austerlased, kes mahtus esiviisikusse tervelt kolm. Võitis Stefan Kraft, MK-sarja üldliider Domen Prevc põrus.\n \nÜhtlasi sai Kraftist nüüd neljas austerlane, kes Oberstdorfis kaks korda võitnud: eelmised kolm olid Toni Innauer, Thomas Morgenstern ja Gregor Schlierenzauer.\nKraft asus liidripositsioonile juba esimese vooru järel, kui hüppas 139 meetrit ja teenis 156,3 punkti. Teises voorus lisas ta 134,5 meetrit ja 151,7 punkti ehk sai kokku 308,0 punkti.\nTeiseks tuli Kraftile vaid 3,8 punktiga kaotanud poolakas Kamil Stoch ja kolmandaks võitja kaasmaalane Michael Hayböck (296,2 punkti).\nKaheksa hulka jõudsid ka norralane Daniel Andre Tande (295,4), austerlane Manuel Fettner (294,9), sakslane Markus Eisenbichler (293,1), poolakas Piotr Zyla (291,9) ja sloveen Cene Prevc (284,4).\nMaailma karika sarja liider Domen Prevc piirdus seekord 26. koha ja 254,7 punktiga ehk tegi oma tänavuse hooaja selgelt kehvima võistluse. Siiski on ta kokkuvõttes 545 kindlalt esikohal. Teine on Tande (432) ja kolmandaks tõusis Kraft (431).\n "
        },
        {
          "title": "Peeter Volkonski Trumpist: ta tahab lihtsalt teada, mis Roswellis lendavate taldrikutega juhtus",
          "content": "\"Aktuaalse kaamera\" aastalõpu erisaates vaadata möödunud aastal toimunud sündmustele tagasi ka Peeter Volkonski, kes tõdes, et ERM on nagu punker, kuhu võiks kogu Eesti rahvas halbadel aegadel ära mahtuda.\n \nKas ERM ei ole omamoodi nagu lõpp? Meie Noa Laev, mille pardale oleme võtnud oma õllekapad ja ajaloo, et väljakutsetele vastu sõita?\nAga siis on ta ju samal ajal ka algus. Omamoodi on see ehitis punker, kuhu kõik Eesti rahvas võiks ära mahtuda halbadel aegadel - nagu Propelleri laul ütleb, et punkris saab ju kõige parema hariduse ja see on see koht, kus kõik õpivad viitele ja saavad kiituskirja.\nSeda maja on oodatud sada aastat. Nüüd on see valmis. Mis on nüüd siis teisiti?\nJah, nüüd on ta lõpuks olemas ning see võttis tõesti mitu põlvkonda aega. Ja see on ikka suur asi. Ma arvan, et sellest aru saamine, kui suur asi see on, võtab võib-olla natuke vähem aega.\nMe elame segasel ajal. Kas me elame erilisel ajal või meile ainult näib nii?\nMa viimasel ajal pidevalt üllatun. Ja üllatun mille peale? Ma üllatun kõige rohkem selle peale, et ma pidevalt kuulen, et jälle on keegi üllatunud. Küll ollakse üllatunud, et Brexit läks läbi, küll ollakse üllatunud, et Trump võitis. See polnud täielikult ettearvatav, aga noh, oli tasavägiselt ja oleks ju võinud ometigi arvestada, et on ka teine variant.\nTrumpi puhul on ju tegelikult see, et väga võimalik on see, et ta tahab lihtsalt teada, mis seal Roswellis nende lendavate taldrikutega ikkagi juhtus ja kas need tulnukate kehad on päriselt olemas ja külmutatud. Aga seda saab teada vaid siis, kui ta on president. Presidendile öeldakse. Sellepärast ta vaatas, et raha on, oli võimalik kampaaniat teha ja näed saigi, aga enne talle ei öelda, kui on ametisse kinnitatud, nii et siis näeme, jah.\n "
        },
        {
          "title": "Kalev/Cramo suutis TTÜ-st jagu saada alles lõpuminutitel",
          "content": "TTÜ hakkas Eesti korvpalli meistriliiga kohtumises Kalev/Cramole kõvasti vastu, aga kaotas siiski Jüris peetud mängu 84:89 (29:30, 22:25, 22:18, 11:16).\n \nPärast Sander Viilupi viset 6.45 enne lõppu juhtis TTÜ 78:77, kuid see jäi ka nende viimaseks eduseisuks. Kaks minutit hiljem õnnestus Mark Tollefsenil Kalev/Cramo 79:78 ette viia ja kuigi Toomas Raadiku vabaviskest kolm minutit enne sireeni tehakse seisuks veel 79:79, vastab Kalev/Cramo sellele kiiresti kahe tabava kolmesega Sten-Timmu Sokult ja Demonte Harperilt.\nHarper ja Tollefsen olid 18 punktiga võitjate resultatiivseimad. Erik Keedus lisas 15, Cedric Simmons 13 ja Rain Veideman 12 silma. Harper panustas omade esitusse ka üheksa resultatiivse sööduga.\nTTÜ parimad olid Sten Olmre 22 ja Toomas Raadik 21 punktiga. Nikola Vujovicil jäi napilt puudu kaksikduublist (üheksa punkti ja 11 lauapalli).\nTabeliseis: 1. Tartu Ülikool 13-1, 2. BC Kalev/Cramo 15-3, 3. AVIS Rapla 10-3, 4. TTÜ KK 7-4, 5. Pärnu Sadam 7-6, 6. BC Valga-Valka/Maks&Moorits 5-10, 7. Rakvere Tarvas/Palmse Metall 3-8, 8. TLÜ/Kalev 2-11, 9. G4S Noorteliiga 0-16.\n "
        },
        {
          "title": "Poolas maeti Berliini terrorirünnakus surnud autojuht",
          "content": "Poolas maeti reedel autojuht, kes suri Berliini terrorirünnakus.\n \n37-aastast Lukasz Urbanit saatsid viimsesse puhkepaika ka riigijuhid, sealhulgas president Andrzej Duda, vahendas \"Aktuaalne kaamera\".\nOma kaastundeavalduse hukkunu naisele ja pojale esitasid ka Saksamaa saatkonna ja parlamendi esindajad.\nMees suri 19. detsembril, kui tuneeslasest äärmuslane röövis tema veoauto ja tappis sellega Berliini jõuluturul 11 inimest.\n "
        },
        {
          "title": "Neli Venemaa skeletonisõitjat teenisid võistluskeelud",
          "content": "Rahvusvaheline bobisõidu ja skeletoni liit (IBSF) määras neljale Venemaa skeletonisõitjale ajutise võistluskeelu. Nende suhtes on algatud uurimine seoses dopingureeglite rikkumisega 2014. aasta Sotši taliolümpial.\n \nSotšis osales kuus Venemaa skeletonisõitjat, kellest McLareni raportis on välja toodud neli nime: Jelena Nikitina, Olga Potõlitsina, Maria Orlova ja Sergei Tšudinov. Neist Nikitina võitis pronksmedali. Küll ei olnud McLareni raportis mainitud meeste skeletonis olümpiavõitjaks kroonitud Aleksandr Tretjakovi nime. Samuti ei mainitud kuuenda venelasena Sotšis võistelnud Nikita Tregubovit. IBSF ei ole antidopingu reeglitele viidates konkreetseid võistluskeelu saajaid kinnitanud.\nSel kuul avaldatud McLareni raporti kohaselt oli Venemaa riikliku dopingupoliitikaga seotud enam kui tuhat sportlast, nende seas ka mitmed medalivõitjad Sotši mängudel. Pärast raporti avaldamist on Venemaalt võetud ära mitmete rahvusvaheliste võistluste korraldusõigused. Nii olid ka bobisõidu ja skeletoni 2017. aasta MM-võistlused planeeritud Sotšisse, kuid nüüd peetakse need Saksamaal Königssees.\n "
        },
        {
          "title": "Viipekeelsed uudised",
          "content": ""
        },
        {
          "title": "Maailma suurlinnades tugevdati aastavahetuse eel turvameetmeid",
          "content": "Kõikides suurlinnades on aastavahetuse eel tugevdatud turvameetmeid,\n \nBerliinis tuuakse laupäeval traditsioonilisele ühispidustuste paigale Brandenburgi väravate juurde lisaks soomusautodele ja betoonplokkidele politsei lisajõude, vahendas \"Aktuaalne kaamera\".\nKölnis, kus eelmise aastavahetuse ajal ahistati naisi, lisati jälgimisseadmeid.\nPariisis Champs-Elyséel on juba kohal lisaüksused. Prantsuse võimud on kogu riigis aastavahetuseks tööle kutsunud üle 90 000 politseiniku.\nItaalias on lisapolitseinikud ja -sõdurid kohal nii Milanos, Roomas kui ka Napolis.\nHispaania pealinna Madridi keskväljakule lubatakse laupäeval vaid 25 000 inimest.\nTurvameetmeid on karmistatud ka New Yorgis ja Moskvas.\n "
        },
        {
          "title": "Tänavu Vueltal kaks etappi võitnud jalgrattur astub terviseprobleemi tõttu sadulast",
          "content": "Tänavusel Hispaania velotuuril kaks etappi võitnud Belgia jalgrattur Gianni Meersman peab südamerütmihäirete tõttu karjääri ootamatult lõpetama.\n \n\"Kui mulle räägiti mõni nädal tagasi südamerütmihäiretest, siis olin loomulikult suures šokis,\" sõnas tänavu Etixx-Quick Stepi meeskonda esindanud jalgrattur, kes pidi tulevaks hooajaks liituma Prantsusmaa klubiga Fortuneo - Vital Concept.\n\"Olen vahepeal teinud lisaanalüüse ja ka need näitavad riski mu tervisele, kui peaksin jalgrattaspordiga jätkama,\" lausus Meersman. \"Spetsialistid on soovitanud mul ratturikarjääri lõpetada.\"\nMeersman võitis tänavusel Vueltal teise ja viienda etapi ning hoidis kokku viiel etapil punktiarvestuse liidrisärki. Kaks aastat tagasi võitis Valloonia velotuuri ja 2013. aastal tuli Dauphine velotuuri punktiarvestuse esimeseks.\n "
        },
        {
          "title": "Grete Olde tuli noorte EM-il kolmandaks",
          "content": "Grete Olde võitis Serbias Novi Sadis peetud noorte kiir- ja välkmale Euroopa meistrivõistlustel maleülesannete lahendamises kuni 14-aastaste tüdrukute seas kolmanda koha.\n \nKiirmale arvestuses tulid Margareth Olde (U-16) ja Grete Olde (U-14) viiendaks. Kirill Tšukavin (U-14) sai kuuenda koha, vahendab \nEesti Maleliidu kodulehekülg\n.\nVälkmales tuli Tšukavin neljandaks. Margareth ja Grete Olde said kuuenda koha.\nKoos Aserbaidžaani noortega osalesid Kirill ja Grete ka U-14 vanuseastme Euroopa võistkondlikel meistrivõistlustel, kus saavutasid 20 võistkonna konkurentsis teise koha.\n "
        },
        {
          "title": "Aktuaalne kaamera kell 18:30",
          "content": ""
        },
        {
          "title": "ERR Washingtonis: üks sanktsioonide põhjus on ka USA diplomaatide väidetav ahistamine Venemaal",
          "content": "Ameerika Ühendriigid saadavad maalt välja 35 Vene diplomaati ja kehtestavad sanktsioonid Venemaa luureagentuuride ja nende juhtide suhtes vastuseks väidetavale sekkumisele USA presidendivalimistesse. Teise sanktsioonide põhjusena on välja toodud USA diplomaatide ahistamine Venemaal.\n \nAmeerika Ühendriikide luurekogukonnad teatasid juba oktoobris ehk kuu aega enne valimisi, et ühine arvamus on see, et Venemaa on nende küberrünnakute taga, mille eesmärgiks on mõjutada USA valimistulemusi ja need otsused saavad tulla vaid valitsuse kõrgematelt tasanditelt, vahendas \"Aktuaalne kaamera\".\nNeljapäeval teatas ametist lahkuv president Barack Obama, et kehtestab sanktsioonid nii Venemaa välisluureagentuurile GRU ja föderaalsele julgeolekuagentuurile FSB kui ka GRU neljale tippametnikule ja kolmele organisatsioonile, kes neid häkkimisega aitasid.\nTeiseks teatas Obama, et saadab USA-st välja 35 Venemaa julgeolekutöötajat, kes USA-s diplomaatidena viibivad, ning sulgeb kaks Venemaa käes olevat hoonet New Yorgis ja Marylandis, kus tema sõnul luureandmeid koguti. Need diplomaadid peavad lahkuma kolme päeva jooksul, hooned pidi Venemaa vabastama juba reede lõunaks.\nVenemaa diplomaatide väljasaatmise üheks põhjuseks oli märgitud küll valimistesse sekkumise süüdistus, kuid teise põhjusena see, et USA välisministeeriumi andmetel on Venemaal tõsiselt kasvanud USA diplomaatide ahistamine - näiteks liikluspolitsei tarbetute peatustega, füüsiliste rünnakutega, aga ka näiteks Vene televisioonis diplomaatide isikuandmete avaldamise kaudu nende ohtu seadmisega.\nObama meetmed ei pruugi jääda kestma, sest ametisse valitud president Donald Trump on võtnud võrreldes oma erakonnakaaslaste ja demokraatidega palju sõbralikuma tooni Venemaa suhtes. Vabariiklastest poliitikud kiitsid Obama vastumeetmeid, kuid ütlesid, et need tulid liiga hilja.\nReedel teatas Donald Trump pressiteate vahendusel, et tema hinnangul on USA-l aeg valimistulemustest edasi liikuda tähtsamate asjade suunas, kuid riigi ja rahva huvides kohtub ta järgmisel nädalal Ameerika luurekogukondade esindajatega, et Venemaa küsimust arutada.\nVenemaa teatas reedel, et ei saada omalt poolt välja Ameerika Ühendriikide diplomaate, kuigi välisministeerium sellise soovituse tegi. Moskva jätab endale õiguse rakendada vastumeetmeid, ent ei lasku vastutustundetu köögidiplomaatia tasemele, seisis president Vladimir Putini avalduses.\nPutini sõnul peab Venemaa USA lahkuva valitsuse viimaseid samme provokatiivseteks ja Vene-USA suhteid kahjustavaiks. Samas avaldas ta lootust, et kahe riigi suhted paranevad pärast Trumpi ametisse astumist 20. jaanuaril.\n "
        },
        {
          "title": "Kregor Zirk purustas tänavu kümme täiskasvanute rekordit",
          "content": "Priit Aaviku Ujumisblogi\n võttis kokku 2016. aasta ja uuris, kes Eesti ujujatest tänavu kõige enam rekordeid purustas.\n \nKõige enam täiskasvanute rekordeid püstitas tänavusel aastal Kregor Zirk. Tema arvele jäi 10 individuaalset rekordit. Kusjuures 100 m liblikujumise distantsil parandas ta rekordit neljal korral.\nLisaks jäi Zirgi arvele ka kõige enam juunioride rekordeid. Ta püstitas ühtekokku 16 uut Eesti juunioride rekordit. Suvel sai noormees 17-aastaseks ning see vanus tähendab seda, et noorte rekordeid enam püstitada ei saa. Kuid poole aastaga suutis Zirk siiski püstitada 6 Eesti noorte rekordit olles ka selles arvestuses kõige edukam Eesti ujuja. Individuaalseid rekordeid aasta peale kogunes noormehele 32.\nNaiste arvestuses ujus kõige rohkem rekordeid Alina Kendzior. Tänavu aprillikuus Eesti kodakondsuse saanud Venemaalt pärit ujuja parandas pikas basseinis seliliujumise erinevaid rekordeid 7 korda. Teinegi välismaa juurtega eestlane Osvald Nitski püstitas aastal 2016 neli uut rahvusrekordit ja kuus uut juunioride rekordit.\nKõige enam juunioride rekordeid naiste hulgas ujus välja Kertu Ly Alnek. Aastal 2016 parandas ta juunioride tippmarki 10 korral. Kusjuures pooltel kordadel paranes rekord 100 m vabaltujumises. Neli juunioride rekordit ujus Margaret Markvardt ja kolm Aleksa Gold. Ainuke neiu kes tänavu ujus noorte rekordi oli Melissa Priidel, kes Kalev Openil püstitas uue rekordi 100 m kompleksujumises.\nPoiste tipptulemusi kohendas vaid Mark Sovtsa. Ta püstitas kahel korral uue tippmargi 100 m rinnuliujumises ja korra 200 m rinnuliujumises.\nTeateujumises kohendati rahvusrekordeid kaheksal korral. Kahel korral parandas rekordit koondis, kahel korral Audentese Spordiklubi, kahel korral Garanti Spordiklubi ja kahel korral TOP Ujumisklubi. Juunioride vanuseklassis püstitati teateujumistes neli uut rekordit aasta jooksul ning noorte vanuseklassis kohendati rekordnumbreid vaid korra.\nEesti rekordi ujunud sportlased: Kregor Zirk, Alina Kendzior, Osvald Nitski, Martin Allikvee, Martin Liivamägi, Kätlin Sepp, Maria Romanjuk, Daniel Zaitsev.\nEesti juunioride rekordi ujunud sportlased: Kregor Zirk, Osvald Nitski, Daniel Zaitsev, Kertu Ly Alnek, Margaret Markvardt, Aleksa Gold, Silver Hein.\nEesti noorte rekorid ujunud sportlased: Kregor Zirk ja Melissa Priidel.\nEesti poiste tipptulemuse ujunud sportlane: Mark Sovtsa.\n "
        },
        {
          "title": "Filmis \"Assasin's Creed\" astusid kaskadööridena üles kaks Eesti meest",
          "content": "Sel nädalal Eesti kinodes esilinastunud Hollywoodi kassahitis \"Assassin's Creed\" on oma roll ka kahel Eesti noormehel, kes olid filmis kaskadööridena peaosatäitjate teisikud.\n \nMenuka arvutimängu \"Assassin`s Creed\" järgi valminud Justin Kurzeli samanimeline film on eriline, kuna tavapärase arvutigraafika kasutamise asemel on filmis olevad trikid tehtud päriselt. See tähendab, et filmitegijatel tuli leida omaala parimad trikitajad kaskadöride rolli - tänu sellele jõudsid linateosesse ka köietrikitajad Jaan Roose ja Tauri-Viljar Vahesaar.\nJaan Roose selgitas \"Aktuaalses kaameras,\" et trikikoordinaator võttis temaga ühendust ning ütles, et oleks vaja \nslackline\n kasutada. \"Ta oli juba kolm aastat mõelnud, kus filmis võiks seda kasutada ning \"Assassin's Creed\" oli see õige film,\" ütles Roose.\nRoose ja Vahesaare sponsoril ei olnud vaja pikalt mõelda - alles hiljuti Red Bull Airlines võistluse võitmise ning Madonna tuuriga endale kuulusust kogunud Roose pakuti esimesena välja. Tema tõmbas endaga omakorda ühes võitluskaaslase Tauri Vahesaare. \"Londonis oli esimene proovinädal ja vaadati üle, kas meie trikid üldse sobivad sinna filmi ja lõpuks saime jaatava vastuse,\" ütles Tauri-Viljar Vahesaar.\nEdasi suundusid Roose ja Vahesaare kaheks nädalaks Maltale, kus neid ootas spetsiaalselt nende jaoks ehitatud 30- meetri pikkune ja 20-meetri laiune tunnel, mis pidi meenutama tänavat, kus on \nslackline\n liinid risti-rästi üle tõmmatud. \"Kokku oli siis vist kaheks \nstunt\n'i, mis me pidime kolme päeva jooksul üles filmima,\" selgitas Vahesaar.\nFilmilevitaja Lauri Kaare selgitas, et See sama tagaajamine, mis algab inkvisitsiooni tuleriidalt ja jõuab kiiresti siis kõrgele tänavate ja katuste kohale, on filmi üks kõige meelejäävamaid stseene. \"Selles suhtes au ja kiitus - nad on filmi kõrghetke juures tegevad,\" kinnitas Kaare.\nRoose ja Vahesaar ise enda osalemist Hollywoodi filmis ülemäära kõrgeks ei hinda, nimetades seda pigem heaks linnukeseks, mida portfoolios näidata. \n "
        },
        {
          "title": "Saaremaa aasta sportlasteks valiti Mihkel Räim ja Kristina Kuusk",
          "content": "Saaremaa aasta sportlasteks valiti jalgrattur Mihkel Räim ja vehkleja Kristina Kuusk. Aasta võistkonnaks valiti rallipaar Ott Tänak - Raigo Mõlder.\n \nRäim edestas meessportlaste konkurentsis jääpurjetajat Kevin Grassi ja võrkpallur Keith Pupartit. Kuusk oli naiste konkurentsis eespool võrkpallur Eliisa Peidist ja kergejõustiklasest Marilis Remmelist.\nSaaremaa aasta võistkonna tiitli teenis rallipaar Ott Tänak - Raigo Mõlder, kes edestasid selles kategoorias jääpurjetajaid Ott ja Juhan Kolki ning purjetajate meeskonda Mercurius.\nAasta treeneri tiitli teenis noorte kergejõustiklaste juhendaja Andres Laide.\nVaata kõiki kategooriaid ja punktide jagumisi \nsiit\n.\n "
        },
        {
          "title": "Stoicescu: usun, et Venemaa muutub pärast USA valimiste saagat ettevaatlikumaks",
          "content": "Kaitseuuringute keskuse teaduri Kalev Stoicescu hinnangul pole välistatud, et Venemaa võib mõjutada tuleval aastal küberrünnakutega ka Saksamaal, Prantsusmaal või Hollandis toimuvaid valimisi.\n \n\"Kui president Vladimir Putin peaks mõtlema, kes oleks Venemaale kasulikum Saksamaa puhul, kes võidaks valimised ja kellest saaks uus kantsler, siis kindlasti Sigmar Gabriel, aga mitte Angela Merkel, kes on toetanud Venemaa-vastaseid sanktsioone ja püüdnud hoida teatud joont, et Venemaad taltsutada ja vastutusele võtta,\" rääkis Stoicescu \"Aktuaalsele kaamerale\" antud intervjuus.\n\"Mis puudutab Prantsusmaad, siis seal väga suurt vahet ei ole, kas võidab Marine Le Pen või Francois Fillon, sest Fillon on juba niigi näidanud oma Vene-lembust. Seal tõsist põhjust sekkuda ei ole. Omamoodi huvitav saab olema isegi Holland. See on väiksema kaliibriga riik kui need teised kaks Euroopas, kuid olnud liberaalse demokraatia lipulaev. Ja huvitav on seos Ukrainaga ja Malaisia lennuliinide allalastud lennukiga,\" lisas ta.\nSamas usub teadur, et pärast USA presidendivalimistega seotud saagat muutub Venemaa ettevaatlikumaks.\n "
        },
        {
          "title": "Audit: maanteeamet peab Tartu ümbersõidu hanke tõttu tagasi maksma üle miljoni euro Euroopa Liidu raha",
          "content": "\n\t\t\t\t\tRahandusministeeriumi auditi hinnangul peab maanteeamet tagasi maksma enam kui miljon eurot Euroopa Liidu raha. Audit leidis, et maanteeamet pidanuks korraldama Tartu läänepoolse ümbersõidu esimese ehitusala jaoks rahvusvahelise hanke, korraldati aga vaid riigisisene hange. Peagi valmiv teine audit võib tagasinõutava summa kahekordistada. Tartust jätkab Madis Hindre.\t\t\t\t\t\t\t\t\t"
        },
        {
          "title": "USA saadab välja 35 Vene diplomaati",
          "content": "\n\t\t\t\t\tUSA otsustas riigist välja saata 35 Vene diplomaati, kuna luureandmed näitavad, et Venemaa püüdis häkkimistega mõjutada USA presidendivalimisi. Ka kehtestati sanktsioone Vene ametiisikute ja -asutuste vastu. Washingtonist jätkab Lauri Tankler.\r\n\t\t\t\t\t\t\t\t\t"
        },
        {
          "title": "Eesti kroone on tagastamata veel 45,9 miljoni euro väärtuses",
          "content": "Eesti Panga andmetel on detsembri lõpu seisuga keskpanka tagastamata Eesti krooni pangatähti 39,2 miljoni euro väärtuses ja Eesti krooni käibemünte 6,7 miljoni euro väärtuses, ehk kokku on tagastamata kroone umbes 45,9 miljoni euro väärtuses.\n \nKäesoleva aasta jooksul on eurodeks vahetatud Eesti krooni pangatähti 550 000 euro väärtuses ja Eesti krooni käibemünte natuke üle 6000 euro väärtuses, ütles Eesti Panga pressiesindaja Viljar Rääsk BNS-ile.\n\"Tagastatud kroonid loetakse sularaha sorteerimismasinatega üle ja selle käigus pangatähed automaatselt purustatakse,\" rääkis ta.\nMöödunud aasta lõpu seisuga oli tagastamata pangatähti veel 39,7 miljoni ja käibemünte 6,8 miljoni euro väärtuses.\nEesti läks eurole üle 2011. aasta 1. jaanuaril.\n "
        },
        {
          "title": "Markus Jürgenson: jaanuari keskpaigaks on selgus majas",
          "content": "Kaheksa Tallinna Floras veedetud aasta järel klubiotsingutele suundunud äärekaitsja Markus Jürgenson (29) usub, et poole kuu pärast on tal uus mängupaik olemas.\n \n\"Hiljemalt jaanuari keskpaigaks on tuleviku osas selgus majas,\" lubas Jürgenson \nSoccernet.ee\n-le.\nKüsimusele, kas kuulujuttudel, mis teda Tallinna Infonetiga seostavad, on tõepõhi all, vastas ta: \"Ma olen kuulnud igasuguseid kuulujutte kõikide klubide kohta. Ma ei hakkagi siin midagi eitama, Eestist on mulle mitmeid pakkumisi tehtud. Aga esmajoones ootan ja vaatan, mis selle välismaa asjaga saab ja pärast seda olen targem.\"\n\"Selle välismaa asja\" kohta midagi täpsustada Jürgenson ei tahtnud ning selle äralangemise korral ta klubita jääda ei karda: \"Õnneks mind veel Eesti klubid hindavad nii kõrgelt, et tööta ma ilmselt järgmisel aastal ei jää.\"\n "
        },
        {
          "title": "George Soros: avatud ühiskond vajab kaitsmist",
          "content": "Avatud ühiskond on kriisis ning suletud ühiskonna erinevad vormid – fašistlikust diktatuurist maffiariikideni – tõstavad pead. Kuna valitud juhtidel pole õnnestunud vastata hääletajate õigustatud ootustele ja pürgimustele, on valijaskond vabanenud valdava osa demokraatia ja kapitalismi versioonide lummusest. Lihtsustades öeldes – paljud inimesed tunnevad, et eliit on varastanud nende demokraatia, kirjutab filantroop Georg Soros väljaandes Project Syndicate.\n \n\"Globaliseerumisel on olnud kaugeleulatuvaid majanduslikke ja poliitilisi tagajärgi. See on ühest küljest mõnevõrra vähendanud rikaste ja vaeste riikide vahesid, kuid samas suurendanud ebavõrdsust nii rikkamate kui ka vaesemate riikide sees. Arenenud riikides on kasu koondunud peamiselt kapitali suuromanikele, kes moodustavad alla 1 protsendi rahvaarvust. Seda tasakaalustavate lahenduste puudumine ongi olnud demokraatia vastaste rahulolematuse peamine allikas.\"\nKuid Sorose hinnangul on ka muid tegureid, eriti Euroopas.\n\"Pärast 2008. aasta finantskriisi sai Saksamaast Euroopa uus hegemoon, aga ta ei teinud seda, mida edukas hegemoonia nõuab – ei vaadanud mööda iseenda kitsarinnalistest huvidest ega pööranud pilku inimestele, kes temast sõltusid. Võrrelgem USA käitumist pärast Teist maailmasõda Saksamaa käitumisega pärast 2008. aastat: USA käivitas Marshalli plaani, mis võimaldas üles kasvada Euroopa Liidul; Saksamaa aga kehtestas enda huvidest lähtuva kasinuskava.\nFinantskriisi järel toimisid Euroopa Liit ja euroala üha kehvemini. Valitsev olukord kaugenes üha enam Maastrichti leppest, kuid lepingu muutmine osutus üha raskemaks ja lõpuks täiesti võimatuks, sest seda ei õnnestunud ratifitseerida. Euroala muutus vananenud seaduste pantvangiks ning hädavajalikke reforme oli võimalik läbi viia ainult seaduseaukudele tuginedes. Institutsioonid muutusid üha keerulisemaks ja valijad võõrandusid neist.\nMaailmas valitseb nüüd demokraatia kriis. Isegi USA-s, maailma juhtivas demokraatlikus riigis, valiti presidendiks silmamoondaja ja diktaatorivõrse.\"\nMis meid siis ees ootab, küsib Soros ja vastab:\n\"Ma olen kindel, et USA demokraatia osutub elastseks. Ühendriikide konstitutsioon ja institutsioonid – kaasa arvatud neljas seisus [ajakirjandus] – on piisavalt tugevad, et täitesaatva võimu ekstsessidele vastu seista ning hoida ära diktaatoripüüdlustega valitseja saamine päris diktaatoriks.\nKuid USA on edaspidi hõivatud siseheitlustega, mille käigus kannatavad sihikule võetud vähemused. Seega on Ühendriigid võimetu kaitsma ja levitama demokraatiat ülejäänud maailmas. Vastupidi, Donald Trumpil on nii mõnegi diktaatoriga tugev vastastikune tõmme. See võimaldab osadel neist USA-ga üksmeelele jõuda ja teistel oma tegemisi segamatult jätkata. Trump teeb meelsamini diile kui kaitseb põhimõtteid.\nEriti mures olen ma Euroopa Liidu saatuse pärast. Seda ähvardab oht sattuda Venemaa presidendi Vladimir Putini mõju alla.\nOlles algselt püüdnud sotsiaalmeediat kontrollida, tegi Putin briljantse käigu ja kasutas sotsiaalmeediaettevõtete ärimudeli ära infomüra ja libauudiste levitamiseks, külvates segadust valijaskondades ja destabiliseerides demokraatlikke riike. Nii aitas ta ka Trumpi võimule.\nSama asi on teoksil ka Euroopa 2017. aasta valimistel Hollandis, Saksamaal ja Itaalias. Ja Prantsusmaal on olukord selline, et kumb tahes Prantsusmaa peamistest presidendikandidaatidest võidab, Putini võim Euroopa üle on \nfait accompli\n.\nMa loodan, et Euroopa riikide juhid ja kodanikud mõistavad, et see kõik ohustab nii nende elulaadi kui ka väärtusi, millele Euroopa Liit rajati.\nKidura majanduskasvu ja rändekriisi tingimustest on Euroopa Liit kokkuvarisemise veerel ning läbi elamas samasugust protsessi nagu Nõukogude Liit 1990. aastate alguses. Need, kes usuvad, et Euroopa Liit tuleks pigem päästa kui kunagi uuesti leiutada, peaksid tegema kõik, mis nende võimuses,\" leiab Soros oma arvamusartiklis.\nGeorge Soros on Ungari juudi päritolu USA riskikapitalist, filantroop ja publitsist.\n "
        },
        {
          "title": "Kaljurand: USA vastumeetmed Vene küberrünnakutele on märkimisväärsed",
          "content": "Eesti esindaja ÜRO küberekspertide töögrupis, eksvälisminister Marina Kaljurand peab märkimisväärseks Ameerika Ühendriikide otsust rakendada Venemaa suhtes vastumeetmeid seoses kübersekkumisega USA presidendivalimistesse.\n \n\"President [Barack] Obama otsus rakendada meetmeid Venemaa vastu vastuseks Venemaa kübersekkumistele on märkimisväärne mitmel põhjusel,\" kirjutas Kaljurand oma blogis.\n\"See on esmakordne, kui üks riik süüdistab teist riiki küberünnakutes ning kasutab teise riigi poolt korraldatud või toetatud või tellitud või finantseeritud küberrünnakute vastu reaalseid, avalikke ja laiaulatuslikke vastumeetmeid,\" märgib Kaljurand. Ta möönab, et ka Eesti tegi 2007. aastal sama, kuid tolleaegsete ja tänaste rünnakute ja vastumeetmete mastaabid on erinevad.\n\"USA vastumeetmeid oli oodata, sest juba enne presidendivalimisi süüdistas USA väga konkreetselt Venemaad [Hillary] Clintoni kampaaniameeskonna e-kirjade häkkimises ja avalikustamises eesmärgiga mõjutada USA presidendivalimisi. Seda, et venelastega on räägitud nii formaaselt kui ka informaalselt, kinnitas president Obama ka oma tänases avalduses,\" lisas Kaljurand.\nEesti endise välisministri sõnul ei ole IT ekspertide kinnitusel reeglina raske tuvastada küberrünnaku toimepanijat.\n\"Raskem on süüdistuse poliitiline külg – kas ja mismoodi mõjutab süüdlase nimetamine riikidevahelisi suhteid,\" kirjutas Kaljurand. \"Kui süüdlast nimetada, siis peavad järgnema ka vastumeetmed, millised vastumeetmed oleksid proportsionaalsed,\" lisas eksminister. \"Antud juhul otsustas USA astuda poliitilise sammu: nimetas süüdlase, avalikustas osa vastumeetmetest ning jättis endale õiguse rakendada täiendavaid vastumeetmeid,\" kirjutas Kaljurand.\nVälisministeeriumi küberjulgeoleku nõunik viitas, et vastumeetmete otsustamisel pidi president Obama arvestama sellega, et need oleksid võimalikult mõjuvad ja neid saaks rakendada võimalikult kiiresti, kuna 20. jaanuaril ametisse astuv president Donald Trump on öelnud, et kavatseb vaadata üle suhted Venemaaga ja Venemaale kehtestatud sanktsioonid. Samuti on Trump öelnud, et ei usu Venemaa küberünnakutesse.\n\"Seega ei saanud vastumeetmetena kõne alla tulla majandussanktsioonid, mille rakendamine oleks võtnud aega. Diplomaatide väljasaatmine toimub 72 tunni jooksul, isikute kandmine niinimetatud musta nimekirja ning tegevuse lõpetamine kahel kinnistul Marylandis ja New Yogis on samuti kiiresti tehtav,\" kirjeldas Kaljurand.\n\"Isegi kui ametise astuv president Trump peaks need meetmed üle vaatama/tagasi pöörama, on 35 Vene diplomaati selleks ajaks riigist välja saadetud ning rünnakute tehniline informatsioon avalikustatud,\" märkis Kaljurand.\nTa meenutas, et 2007. aastal Eesti vastu korraldatud küberrünnakute kõige tõhusamaks vastumeetmeks oli rünnakute organisaatorite lisamine niinimetatud musta nimekirja, mis keelas neile reisimise mitte ainult Eestis, vaid kogu Schengeni territooriumil.\nUSA president Obama kehtestas neljapäeval sanktsioonid Vene ametiisikutele ja luureteenistustele seoses sekkumisega Ühendriikide presidendivalimistesse.\nKaljuranna hinnangul rakendab Venemaa USA sammude suhtes kindlasti vastumeetmeid.\n\"Venemaa kasutab neid kindlasti, sest muidu tunnistaks Venemaa oma süüd ja seda Venemaa kindlasti ei tee. Praeguseks on president [Vladimir] Putin öelnud, et USA diplomaate välja ei saadeta. Esimese vastumeetmena anti Kremlist korraldus sulgeda Moskva rahvusvaheline kooli, kus lisaks ameriklastele õpivad ka paljude teiste riikide diplomaatide lapsed. Selline meede on eriti kohatu ja kahetsusväärne, sest riikidevahelisse arveteõiendamisesse tõmmatakse koolilapsed,\" leidis Kaljurand.\nVene välisministeerium teatas reede lõunal siiski, et Moskvas asuvat ingliskeelset rahvusvahelist kooli ei suleta.\nPresidendiks kandideerinud Marina Kaljurand astus 9. septembril välisministriametist tagasi, kuid tal ei õnnestunud valimiskogus piisavalt hääi saada. Alates 24. oktoobrist naases Kaljurand osalise koormusega tööle välisministeeriumisse, töötades nõunikuna küberjulgeoleku küsimustes ehk jätkates Eesti esindajana ÜRO küberekspertide töögrupis.\n "
        },
        {
          "title": "Priit Kuuse muusikakroonika: detsember 2016",
          "content": "Eesti muusikud maailmas.\n \n1.12 \nLiisa Randalu mängib Schumann Quarteti koosseisus vioolal New Yorkis Lincoln Center'is ühel päeval kaks sama kavaga kontserti: Barberi Keelpillikvartett h-moll op. 11 ja Brahmsi Sekstett G-duur op. 36, viimases kaastegevad Tymothy Eddie tšellol ja Steven Tenenbom vioolal. Kvarteti koosseisus on veel Erik (I viiul), Ken (II viiul) ning Mark (tšello) Schumannid. Kontserdid on korraldanud Chamber Music Society of Lincoln Center, kelle resideerivaks ansambliks kolmeks aastaks kvartett sügisel valiti.\n1.12 \nLondoni Kings Place'is saalis nr. 2 mängivad Arvo Pärdi \"Fratrest“ Annemie Osborne tšellol ja Françoise Tonteling klaveril. Esitus kuulub Annemie Osborne'i ja Françoise Tontelingi ning löökpillimängija Michel Mootziga koos esitatud projekti \"Julia goes Mercutio“, mis on kestnud juba kolm aastat.\n1.12\n Marko Martini klaveriõhtu Peterburi Jaani kirikus, ettekandel Beethoveni Sonaat c-moll op. 13, Liszti \"Venezia ja Napoli“ tsüklist \"Rännuaastad“ ning Brahmsi Sonaat f-moll nr. 3 op. 5.\n1.12 \nAnsambel Trad.Attack! esineb Prantsusmaal Rennes'i piirkonnas toimuval festivalil \"Transmusicales de Rennes“, kontserdipaigaks Rien'i Le MusicHall. See on ansambli 59. ja viimane kontsert sel aastal 17-s välisriigis tehtud esinemiste reast.\n1. ja 8.12\n Olari Elts dirigeerib Soomes kahe erineva orkestri kava. 1.12 seisab ta Sinfonia Lahti ees Sibeliustalos, esitamisel Erkki-Sven Tüüri \"Le poids des vies don vécues“, Raveli Kontsert vasakule käele D-duur (solist Izumi Tateno) ja Dvořáki Seitsmes sümfoonia. 8.12 dirigeerib Elts Helsinki Linnaorkestrit Musiikkitalos, kavas Debussy \"Kevadine ringmäng“ ning \"Fantaasia klaverile ja orkestrile (solist Jean-Efflam Bavouzet), Sibeliuse Kolmas sümfoonia ja \"Lemminkäineni tagasitulek“.\n1.-13.12\n Katrin Targo esinemised Viinis: 1. ja 7.12 Wiener Residenzorchesteriga, seekord Auerspergi palees, kus ta partnereiks on solistidena Dmitri Solovjov ja Victor Schilovsky, kontsertmeistri puldist juhatamas Arpat Patkolo ja Daniel Auner. 2., 5. ja 13.12 laulab Katrin Targo tellitud kontsertidel. 4.12 toimub Viini kuulsas St. Stephani katedraalis traditsiooniline hommikune kontsert-missa, kus Katrin Targo ning Domorchester St. Stephan ja Vokalensemble St. Stephan esitavad itaalia helilooja ja preestri Licinio Refice (1883 – 1954) \"Missa in honorem Sanctae Clarae Assisiensis“. Ettekannet dirigeerib Markus Landerer, orelil kaastegev Konstantin Reymaier. Sama päeva öösel kõlab Viini Karlskirches Wolfgang Amadeus Mozarti surmatunnil taas tema \"Requiem“, nüüd laulmas suur koor Inglismaalt Run by Singers, juhatab Jeremy Jackman, solistideks sopran Katrin Targo kõrval Elsa Giannoulidou, Hans-Jörg Gaugelhofer ja Helmut Höllriegl. 9.12 on Viini Peterskirches Katrin Targo soleerimisel ettekandel Bachi kantaadid BWV 61 ja BWV 147. Juhatab Martin Garand, mängib Ensemble Viennensis. Pühapäeval 11.12 sünnib Viini happeningilaval \"Das Dorf“ lasteooperi \"Noa laev“ jõuluetendus, millel kõlab mitmeid sobivaid aariaid ja katkendeid tuntud ooperitest. Katrin Targo esineb Noa naise Estheri ja Pinguina osades, lauldes Konstanze aariat \"Martern aller arten“ Mozarti ooperist \"Röövimine serailist“ ning Ariadne aariat \"Es gibt ein Reich“ R. Straussi ooperist \"Ariadne Naxoselt“. Lavastuse autor on Anne-Gretl Ritzel, muusikaline juht ja klaverisaatja Hande Yusumut.\n1.-15.12\n Vello Pähn dirigeerib Taani Kuninglikus Ooperis Kopenhagenis Puccini ooperit \"Boheem“, see on Elisabeth Lintoni lavastus. Etendused 1., 3., 6. ja 15.12.\n1.-16.12\n Paavo Järvi seitse kontserti oma orkestriga Deutsche Kammerphilharmonie Bremen (DKB) Jaapanis ja Saksamaal, lisaks 14.-16.12 külalisdirigendina Zürichis. Kuu algul jätkub DKB kontserdireis Jaapanis: 1.12 Kumamotos, 4.12 Aichis, 5.12 Tokyos ja 6.12 Shizuokas, kavades Brahmsi Variatsioonid Haydni teemale, Schumanni avamäng \"Genoveva“, tema sümfooniad nr. 1 j nr. 3 ning Beethoveni Viiulikontsert D-duur, solistiks Daishin Kashimoto. 9.-11.12 mängib orkester oma kodusaalis \"Die Glocke“ Bremenis, siin kavas \"Legende sucht Glück“ Erkki-Sven Tüüri \"Lighthouse“, Mozarti Klaverikontsert nr. 23 KV 488, solistiks Menahem Pressler, Brahmsi Kolmas sümfoonia F-duur. 14.-16.12 kontserdid leiavad aset Zürichis Tonhalle-orkestri ees, ettekandel Tonhalles Steven Isserlisi soleerimisel Prokofjevi Tšellokontsert e-moll op. 58, György Kurtági \"Signs, Games and Messages“, Schumanni Kolmas sümfoonia.\n2.12\n Belgia kammerkoor Aquarius (32 lauljat) esitab taaskord Belgias Lommelis oma tuntud kavas \"Magnificent Magnificat“ kaheksa Pärdi teost Marc Michael De Smeti juhatusel. See kava (ka plaadil) on kooril ettekandel juba alates 2015. aasta septembrist, koori kodulehel video ning väga sisuka kommentaariga, miks nemad Arvo Pärti laulavad: \"Palve pärast kaanonit“ (\"Kanon pokajanen“), \"I Am the True Vine“, \"Magnificat“, \"Morning Star“, \"Nunc dimittis“, \"The Deer's Cry“, \"Virgencita“, \"Sieben Magnificat-Antiphonen“: \"O Adonai“. Jõulukuu viimane ettekanne sellest tuleb Belgias Hasselti kultuurikeskuses 22. detsembril.\n2.\n ja \n4.12\n Mirjam Tally teoste ettekanded Hollandis ja Rootsis: Conservatorium van Amsterdami Sweelincki saalis Hollandis on 2.12 kavas Mirjam Tally klavessiiniteos \"Swimming Bach“, esitavad Menno van Delft ja Goska Isphording. 4.12 leiab Uppsala lossis aset sarja \"Ljudbio“ järjekordne kontsert \"Ljudbio III“. Kavas on Mirjam Tally elektroakustiline teos \"Breathe“, kontsert on rahvusvahelisem kui varasemad, sest Rootsi heliloojate kõrval on esindatud ka autorid Hispaaniast, Itaaliast, Kanadast, Islandilt ja Prantsusmaalt.\n2.-4.12 \nAnu Tali kolm kontserti oma Sarasota Orkestri ees USAs, kavaga \"The New World“ Van Wezel Performing Arts Hallis: Coplandi balletisüit \"Appalachi kevad“, Prokofjevi Viiulikontsert nr. 1, solistiks Vadim Gluzman, ja Dvořáki Sümfoonia nr. 9.\n2.12\n Hollandis Vlissingeni Sint-Jacobskerkis mängib orkester Philharmonie Zuidnederland Clemens Schuldti juhatusel Arvo Pärdi \"Kui Bach oleks mesilasi...“\n2.-9.12\n Risto Joost juhatab MDR Leipzigi Raadio koori ees Rahmaninovi \"Koguöist teenistust“ op. 37, kontserdid 2.12 Leipzigi Peterskirches ja 3.12 Adorfi Michaeliskirches. 4.-9.12 leiab aset selle salvestamine Peterskirches.\n2.-31.12 \nKristiina Poska dirigeerib Zürichi Ooperis pärast kaht esietendust novembris sel kuul seitset õhtut Pierangelo Valtinoni muinasjutuooperist \" Der Zauberer von Oz“. Lavastuse on teinud Floris Visser, Dorothy peaosas vaheldumisi Deanna Breiwick ja Rebecca Olvera, mängib orkester Philharmonia Zürich, kelle peadirigendiks on praegu Fabio Luisi. Etendused 2., 4., 6., 10., 13., 26. ja 31.12.\nPärast viit õhtut jaanuaris on ooper mängukavas veel kuni 5.02 2017.\n3.12 \nAndres Mustonen dirigeerib Moskva Filharmoonia Tšaikovski-nimelises suures saalis Venemaa Riiklikku kammerorkestrit (endine Rudolf Baršai asutatud Moskva Kammerorkester) nende 60. aastapäeva puhul. Kavas on Mozarti noorpõlveteos Serenaad nr. 6 (\"Serenata notturna“) D-duur KV 239, Gia Kantšeli \"Katkestatud laul“ Venemaa esiettekandes ning Schuberti Sümfoonia nr. 5 B-duur D 485.\n3.12\n New Yorkis (Church St. Mary the Virgin) esitab Pärti kõrvuti Beethoveni IX sümfooniaga The Young New Yorkers's Chorus, juhatab Michael Kerschner: koorilt a cappella kõlab \"Nunc dimittis“ ja orkestrilt \"Trisagion“, mängib New York Repertory Orchestra (heategev aastakontsert).\n3.12\n UK-s Yorki Marygate'i Püha Olave'i kirikus laulab Micklegate Singers Arvo Pärdi pala \"O-Antiphonen“, juhatab Nicholas Carter.\n3.-11.12\n Saksamaal Unterhachingi kirikus St. Alto esitab Vox Nova Pärdi tsükli \"Sieben Magnificat-Antiphonen“, seda juhatab Itaaliast Bolzanost pärit Andreas Stadler; järgmised kontserdid 4.12 Münchenis Erlöserkirches, 10.12 Nürnbergi Christuskirches, 11.12 Ebersbergi Püha Vaimu kirikus.\n3.-10.12\n Hollandis, Tilburgi Concertzaalis mängib orkester Philharmonie Zuidnederland 3.12 Pärdi pala \"Kui Bach oleks mesilasi...“, juhatab Clemens Schuldt, kuulsa Müncheni Kammerorkestri värske peadirigent; järgmised kontserdid 4.12 Eindhoveni Muziekgebouw's, 7.12 Keerleni teatris, 8.12 Breda Chassé Theateris, 9.12 Maastrichti teatris, 10.12 Hertogenboschis Theater aan de Parade'is.\n3.-16.12\n Tanel Joamets esineb soolokontsertidega Venemaaal, kavas Skrjabini klaverisonaadid – 3.12 Južno-Sahhalinski kunstimuuseumis, 9.12 Kemerovo Filharmoonias, 11.12 Barnauli Filharmoonias,12.12 Mariinski Muusikakoolis, 13.12 Novosibirski Muusikakolledžis ning 15. ja 16.12 Kaasani Konservatooriumis.\n4.\n ja \n12.12\n Klarika Kuusk mängib Argentinas Buenos Aireses Isaac Fernández Blanco muuseumis toimuva 'Instituto de Investigación en Etnomusicología' Argentina klaverimuusika seminari lõppkontserdil, esitades järgmised teosed: Juan José Castro (1895–\"Tangod“ (neli tangot koos sissejuhatusega), Luis Gianneo (1897–1968) palad \"Berceuse“ ja \"En Bateau“ ning Alberto Williamsi (1862–1952) klaveripalad \"Ombupuu varjus“ ja \"Hueya“.12.12 esineb ta klaverisaatjana sama instituudi lauljate seminari lõppkontserdil taas kavaga Argentina muusikast, mis toimub Buenos Airese Nuestra Señora del Socorro basiilikas.\n4.-25.12\n Annely Peebo laulabViini Volksoperis Humperdincki ooperi \"Hänsel und Gretel“ kuut etendust Gertrudi osas, dirigent on Christof Perick, lavastaja Karl Dönch. 10.12 esineb ta Offenbachi \"Hoffmanni lugudes“ (Ema hääl) selle viimasel, kümnendal etendusel teatri repertuaaris (esietendus toimus oktoobris).\n5.12\n Türgis İstanbuli Sürreyya ooperiteatris mängib Borusan Quartet Arvo Pärdi \"Fratrest“. Oma eelmises kavas mängisid nad ka Pēteris Vasksi keelpillikvartetti nr. 4.\n6.12\n Oslos Trefoldighetskirkenis toimuval jõulukontserdil teevad Norra Kammerorkester, Trio Mediaeval ja trompetist Arve Henriksen Terje Tønneseni juhatusel Tõnu Kõrvitsa uue teose \"Kellamäng“ (Doris Kareva sõnadel) esiettekande. Selles kavas kõlab ka Arvo Pärdi \"Fratres“. Kontserdil viibivad kohal Tõnu Kõrvits ja Doris Kareva.\n6.12\n Zagrebi kammerorkester Wiener Concert-Verein mängib Lisinski saalis taas Pärdi teost \"Cantus in Memory of Benjamin Britten“, juhatab Tonči Bilić. Kontsert leiab aset Horvaatia RTV koori 75. aastapäeva puhul.\n6.12\n Brüsseli Kammerkoor laulab Brüsseli toomkirikus Pärdi \"Magnificati“, juhatab Helen Cassano, Grenzingi orelil (2000) mängib Xavier Deprez.\n7.12\n Klaaspärlimäng Sinfonietta väike koosseis viibib järjekordsel kontserdireisil välismaal, esinedes 7.12 õhtul Türgis İstanbulis. İstanbuli \"Bachi päevad“ toimuvad tänavu 13. korda ning kannavad seekord nimetust \"Bach ja armastus“, meie orkester avab tänavused \"Bachi päevad“. Avakontserti juhatab orkestri peadirigent Andres Mustonen, kes esineb selles kavas ka viiulisolistina: viiulikontserdid a-moll ja d-moll (Andres Mustonen), klavessiinikontsert f-moll (Ivo Sillamaa), aariaid Bachi kantaatidest BWV 171 ja BWV 90 ning \"Magnificatist“ (Anto Õnnis), samuti orkestrilt sinfonia'id kantaatidest.\n7.12\n Tšehhide Pavel Haas Quartet mängib oma külaliskontserdil Tokyos Toppan Hallis Arvo Pärdi \"Fratrest“. 10.12 korratakse kava Nagoya Munetsugu Hallis. Teos on neil taas kavas jaanuaris Pariisis ja Edinburghis ning veebruaris Hollandis ja Belgias.\n7. ja 12.12\n MikkMurdvee juhatab Helsinki Ülikooli sümfooniaorkestrit kavaga \"Linnud!“ Helsinkis Viikki kirikus ja Lauttasaare kirikus, ettekandel Englundi Sümfoonia nr. 2 (\"Musträstas“), Rautavaara \"Lintukoto“, Respighi süit \"Linnud“, Rossini avamäng \"Varastaja harakas“, \"Angry Birds“ tunnusmuusika jt.\n8.12\n USAs Indiana osariigis laulab University of Notre Dame'i muusikaosakonna koor Collegium Musicum oma sügiskontserdil Arvo Pärdi teosed \"Magnificat“ ja \"Nunc dimittis“, juhatab Daniel Stow.\n8.12\n Pariisis Petit Palais's mängivad Raphael Jouan tšellol ja Adriano Spampanato klaveril Arvo Pärdi \"Fratrest“, kontserdi korraldajaks Jeune Talentes Paris.\n8.-9.12\n Priit Volmer esineb solistina Beethoveni IX sümfoonia ettekandeil Lätis, kontserdid 8.12 Rezeknes Latgale uues spordi- ja teatrisaalis 'Gors' ning Riias Suure Gildi saalis. Esitavad Riiklik akadeemiline koor Latvija ning Läti Rahvuslik sümfooniaorkester, juhatab Andris Poga.\n8.-10.12\n Neeme Järvi dirigeerib taas Chicago Sümfooniaorkestrit Ühendriikides, kolm kontserti sama kavaga: Glazunovi Kontsertvalss nr 1 ning Prokofjevi Viiulikontsert nr. 1 D-duur op. 19 (1917), solistiks Vadim Gluzman, kes on Neeme Järviga palju kordi varemgi koos esinenud. Kava teises pooles juhatab Järvi Sibeliuse \"Karjala süiti“ ning Viiendat sümfooniat Es-duur op. 82 (1919). Kontsertidele eelneb tutvustav vestlus.\n9.12\n New Yorkis Liederkranzi kontserdisaalis tuleb ettekandele Jaan Räätsa Klaverikontsert nr. 2 op. 70 (esmaesitus USAs). Solistiks Lorenzo Meo Itaaliast, mängib teose orkester New York Chamber Players, juhatab Giacomo Franzi.\n9.12\n Mihhail Gerts juhatab Saksamaal Germeringi Stadthalles Ingolstadti Gruusia Kammerorkestri kontserti, kavas Elgari Serenaad keelpilliorkestrile e-moll op. 20, Mozarti klaverikontsert Es-duur \"Jeunehomme“ KV 271 ja sümfoonia A-duur KV 201 ning Britteni \"Lihtne sümfoonia“ op. 4.\n9.12\n Norras Oslos Gamle Aker Kirkes esitavad Norra Muusikaakadeemia kammerkoor koos oreli ja löökpillidega Pärdi \"De profundist“ ning kolm osa (nr 5, 6 ja 7) tsüklist \"Sieben Magnificat-Antiphonen“, juhatab Tone Bianca Sparre Dahl.\n10.12\n Réunionis Saint-Leu Colimaçonsi kirikus aset leidval Langtangi klassikafestivali lõppkontserdil laulab kammerkoor Les Lignes Arvo Pärdi pala \"Morning Star“, juhatab Christophe Sam.\n10.12\n Hollandis Rotterdamis Staigeri linnakirikus esitatakse Pärdi \"Te Deumi“, ettekandjaiks Toonkunst Rotterdam ja Collegium Delft, juhatab Maria van Nieukerken.\n10.\n ja \n13.12\n Andres Mustoneni kontserdid Peterburis ja Leedus Klaipėdas. 10.12 toimub Hortus Musicuse kontsert Peterburi Filharmoonia väikeses saalis. Ettekandel on keskaja muusika ja \"Carmina burana“ ning Monteverdi ja kaasaja muusika. 13.12 Leedus Klaipėda kontserdisaalis mängib Andres Mustoneni ArtJazz Ensemble koos Klaipėda kammerorkestriga jõulumuusika festivalil \"Salve Musica“. Mustoneni ansamblis mängivad koos temaga Jaak Sooäär ja Paul Daniel kitarridel, Taavo Remmel kontrabassil, Tanel Ruben trummidel ning leedu saksofonist Liudas Mockūnas. Kavas pealkirjaga \"Händel-Jazz-Bach“ on barokiajastu kahe suurmeistri muusika ettekanded džässivõtmes, lugude algmaterjaliks on osad Bachi Brandenburgi kontsertidest nr. 2 ja nr. 4 ning tema \"Goldbergi variatsioonidest“ ning Händeli ooperiaariad.\n11.12\n Šveitsis Lausanne'i Montbenon Casinos mängib Sinfonietta de Lausanne Pärdi teose \"Cantus in Memory of Benjamin Britten“, juhatab orkestri sakslasest peadirigent Alexander Mayer, kes olnud ka Neeme Järvi Suveakadeemia kursant Pärnus.\n11.12\n Mihkel Poll esineb Inglismaal Birminghamis Rahmaninovi Klaverikontserdi nr. 2 ettekandel, mängib Birmingham Schools Symphony Orchestra, kontsert Birminghami Elgari-nimelises kontserdisaalis, juhatab Michael Seal.\n13.12\n Briti tippkammerkoor The Tallis Scholars on võtnud taas oma kavasse Pärdi \"Magnificati“, kontsert Peter Phillipsi juhatusel UK-s Birminghami Symphony Hallis, õhtu nimetusega \"Renaissance Christmas“. Kontserti korratakse 16.12 Londonis Temple Churchis.\n13.-23.12\n Külli Tominga esinemised Milanos. 13.12 Milano Casa delle Arti's: jõulukontserdil astubs üles Ensemble Piseri, dirigendiks Piercarlo Sacco, viiulil Francesca Bonaita. Külli Tomingas laulab orkestri saatel kaks aariat, Giovanni Paisiello ooperitest \"Nina“ (\"Il mio per quando verrà“) ja \"La Molinara“ (\"Nel cor più non mi sento“. 18.12 esitatakse sama Milano Teatro Spazio 89-s, siinsel afišil nimetusega \"Estrosi, ariosi e virtuosi“. Selles kavas on ka Bach (osi \"Fuugakunstist“), Schubert, Piazzolla. 16.12 laulab Külli Tomingas kontraaldi partiid Saint-Saënsi \"Jõuluoratooriumi“ ettekandel Milano Bareggio regioonis kirikus Chiesa Santi Nazao e Celso, juhatab Pierino Colombo, esitajaiks koor Paradiclum Singers ja instrumentaalansambel (Milano Keelpillikvartett, harmooniumil Carlo Capra ja harfil Federica Sainaghi), oratooriumi solistid on veel Si Min Guo, Giuseppina Salemme, Hun Kim ja Mauro Bonfanti. 21., 22. ja 23.12 toimuvad sama kavaga kontserdid Milano kirikus Chiesa Santa Maria degli Angeli, kirikus Chiesa dello Spirito Santo ning Locate di Triulzi San Vittore kirikus. Siin on kavas Händel, Bach, kolm osa Vivaldi oratooriumist \"Gloria“, kus 6. osa \"Qui sedes“ laulab kontraaldina Külli Tomingas, samuti koos sopran Son Jiye Ongiga 3. osa \"Laudamus te“. Õhtu lõpetab milaanolase Pippo Molino teos \"Angelus“ sopranile, kontraaldile ja keelpillidele, kus Külli Tomingas laulab kontraaldi partiid. Selle kava mängib Orchestra Nuova Cameristica, dirigendiks on Maurizio Dones.\n14.12\n Tuulikki Bartosik esineb jõulukontserdiga koos rootsi laulja ja viiuldaja Linnéa Sallayga Rootsis Wäxholmis.\n14.12\n Hispaanias Burgose arhailises kirikus San Lesmes mängib Arvo Pärdi \"Pari intervallo't“ nimekamaid baski organiste Loreto Fernández Imaz.\n15.12\n Risto Joost dirigeerib Arvo Pärdi orkestriteoseid Hollandis, mängib Madalmaade Kammerorkester, kontsert Amsterdami Muziekgebouw's, ettekandel \"Cantus in Memory of Benjamin Britten“ ja Neljas sümfoonia (\"Los Angeles“). Nende kõrval kõlab Pēteris Vasksi viiulikontsert \"Kauge valgus“ (\"Dala gaisma“), orkestri peadirigent Gordan Nikolić solistiks. Kontserti afišeeritakse nimetusega \"Baltische Shoonheit“ (\"Balti ilu“), mida tutvustab sissejuhatavas vestluses kirjanik ja muusikateadlane Marcel Khalifa.\n15.12\n Katrin Targo on kutsutud solistiks nüüdismuusika kollektiivi Ensemble Wiener Collage sündmuslikul jõulukontserdil, mida oma residentsis Arnold Schönbergi Keskuses juhatab René Staar. Kontsert möödub suure menuga, kavas on kümne uusteose esiettekanded(!) ning kontrapunktina sellele Schönbergi \"Weihnachtmusik“. Katrin Targo osaks on laulda esmakordselt kolm uut teost: René Staari enda \"Raz v kreštšenski vetšerok“, Alexandra Karastoyanova-Hermentini lugu \"Preboljava“ ning Katharina Blassniggi \"Gavriil“ (venekeelsetel tekstidel). Kontserdikava lavastab Nadja Kayali. Umbes12-liikmeline ansambel koosneb Viini Filharmoonikute mängijatest.\n15.12\n Poola Raadio Rahvusliku Sümfooniaorkestri Royal String Quartet mängib orkestri kammersaalis Katowices Pärdi \"Fratrest“.\n15.12\n Kanadas Vancouveri Heritage Hallis esitavad viiuldaja Caroline Shaw ja pianist Rachel Kiyo Iwaasa Pärdi \"Peeglit peeglis“, nende kontsert kordub samas 16.12.\n15.\n ja \n17.12\n Kammerkoor Collegium Musicale ja Helsinki Barokkorkester esitavad Oulus ja Helsinkis Bachi \"Jõuluoratooriumi“ (I-III osa), juhatab Aapo Häkkinen, solistideks Helena Juntunen, Monica Groop, Nico van der Meel ja Jonathan Sells.\n15.\n ja \n21.12\n Hendrik Vestmann dirigeerib Oldenburgi Riigiteatri muusikajuhina Saksamaal Verdi \"Macbethi“ etendusi, lavastajaks on Nadja Loschky, nimiosas Daniel Moon, lady Macbethi osas laulab Raffaella Angeletti.\n16.-17.12 \nUSAs Colorado Springsis on kavas Pärdi \"The Deer's Cry“, Colorado Vocal Arts Ensemble esitab selle Colorado College'i Shove Memorial Chapelis, juhatab Deborah Jenkins Teske.\n16.\n ja \n18.12\n Utrechti Pieterskerkis Hollandis laulab Cappella Amsterdam peadirigent Daniel Reussi käe all Pärdi teoseid \"Magnificat“ ja \"Nunc dimittis“. Kontsert kordub Amsterdami Muziekgebouw's 18.12.\n16.-17.12\n Kristjan Randalu annab soolokontserdi Müncheni Ottobrünnis, kus helilooja Wolf-Ferrari Maja pidusaalis toimub rahvusvaheline klaverimuusika maraton (3. Piano Marathon) kahe mammutkontserdiga 11 kutsutud džässipianisti osalemisel. Nagu kõik teisedki pianistid festivalil, korraldab Kristjan Randalu 17.12 samas ka töötoa.\n16.-23.12 \nEesti Riikliku Sümfooniaorkestri esmakordne kontserdireis Hiina Rahvavabariiki, viie kontserdiga Kristjan Järvi juhatusel kavaga \"Luikede järv“ –\n16.\n ja \n17.12\n Daliani World Art Center'i 1600-kohalises saalis, 18.12 (otse ERSO 90. aastapäeval) Keelatud Linna kontserdisaalis Pekingis, 20.12 Qintai Suures 1600-kohalises teatris Wuhanis, 22.12 Shanghai 1000-kohalises Oriental Art Center's. ettekandel Arvo Pärdi \"Swansong“, Sibeliuse \"Toonela luik“ ning süit Tšaikovski balletist \"Luikede järv” Kristjan Järvi värskes seades, samuti hiina heliloojate Huanzhi Li \"Pidulik kevadavamäng“ ja Jianping Tangi \"Armastus“ sümfooniast \"The Sound of Yida“. Lisapaladena kõlavad Sibeliuse \"Karjala süidi“ viimane osa, Tants Tšaikovski ooperist \"Lumivalgeke“ ning tšaardaš balletist \"Luikede järv“. Eesti muusika esitlusel 17.12 Daliani Kultuurimajas, kus õhtut modereerib Kristjan Järvi, esitatakse Ester Mägi \"Eesti rahvaviisid“ flöödile ja viiulile (Mihkel Peäske ja Arvo Leibur) ning Arvo Pärdi \"Fratres“, ettekandjaiks Triin Ruubel ja Hanna-Liis Nahkur, Liis-Helena Väljamäe ja Kaido Välja, Kadi Vilu, Rain Vilu, Indrek Leivategija, Mati Lukk ja Madis Metsamart, samuti Jaan Räätsa Kontserdi kammerorkestrile I osa ERSO keelpillikoosseisult.\n17.-30.12\n Kai Rüütel esineb Wagneri \"Lendava Hollandlase“ ooperiõhtutel Hispaanias Madridi Teatro Realis, kus ta laulab Mary osa. Lavastajaks Alex Ollé, dirigeerib Pablo Heras-Casado, kokku viis etendust: 17., 20., 23., 27. ja 30.12 (ka veel jaanuaris).\n18.12 \nHollandis Utrechtis St. Martini katedraalis mängib Radio Filharmonisch Orkest koostöös Radio 4-ga jõulukontserdi kavas Pärdi \"Summa“, juhatab Klaas Stok.\n18.12\n USAs Florissant'is (MO) St. Mark's United Methodist Churchis laulab St. Louisi kammerkoor Pärdi \"Sieben Magnificat-Antiphonen“, juhatab Philip Barnes, kontsert afišil \"Rejoice – a Baltic Christmas“.\n18.-28.12\n Mihkel Kütson dirigeerib Krefeldi ja Mönchengladbachi teatris 18.12 Mascagni \"Talupoja au“ ja Puccini \"Gianni Schicchi“ õhtut ning Janáčeki ooperi \"Katja Kabanova“ etendusi 20. ja 28.12.\n18.12\n Hollandis Huisseni dominikaani kloostris laulab Capella Phos Hilaron Arvo Pärdi teose \"Da pacem Domine“, juhatab Theo Menting, kava afišil \"O Magnum Mysterium“.\n19.12 \nRootsis Härnosandi Röjåssalenis mängib NeoQuartet Helena Tulve teose \"nec ros, nec pluvia...“. Läinud kuul esitasid nad seda teost ka Moskvas Balti muusika festivalil.\n19.-20.12\n Eesti Filharmoonia Kammerkoor koos Tallinna Kammerorkestriga esinevad 19.12 Hollandis Hertogenboschis Sint-Janskathedraalis ja 20.12 Belgias Antwerpenis, kontserdipaigaks Cathedral of Our Lady, juhatab Kaspars Putniņš. Ettekandel on Arvo Pärdi ja Olav Ehala laulud, jõululaulud Tõnis Kõrvitsa seades ning katkendid Saint-Saënsi ja Händeli oratooriumidest.\n20.12\n Maarja Nuudi kontsert Hispaanias Madridi jõulupidustuste raames. kontserdipaigaks on kaasaegse loomingu keskus Matadero Madrid ja Maarja sooloõhtu Sala Fernando Arabal'is kuulub alles teist korda aset leidvasse väliskultuuri tutvustava jõulufestivali \"La Navideña Feria Internacional de las Culturas“ (15.-23.12) programmi, mis hõlmab peale muusika mitmeid teisi kultuurivaldkondi igal festivalipäeval vähemalt tosina üritusega, ka loengutega, jõulukommete demonstratsiooni ning -roogadega, külalistega mitmekümnelt maalt ning ajakirjanike poolt soosituna.\n21.\n ja \n23.12\n Kädy Plaas, Riivo Kallasmaa ja Ulla Krigul esinevad Peterburis Jaani kirikus ja Moskvas Rooma-katoliku kirikus, kavas vaid J. S. Bach.\n22.12 \nItaalias Bologna Teatro Comunales esinevad jõulukontserdil pianist Ezio Bosso, teatri koor ja keelpilliorkester, ettekandel on ka Arvo Pärdi \"Fratres“.\n23.12\n David Oistrahhi festival viib oma jõulukontsertide ühe kava Peterburi Jumalaema püha ikooni Feodorovski katedraali hariduskeskusesse, väikese erinevusega esitati see enne 19.12 ka Eestis Kuremäel Pühtitsa Jumalaema Uinumise stavropigiaalses nunnakloostris. Kontsert kannab nimetust \"Musica Hymnis. Kaunimad jõululaulud“ kavas Händel, Beethoven, Reger, Adam, Bortnjanski, Sibelius, Kuldar Sink, Anne Ellerhein-Metsala, Galina Grigorjeva, Urmas Sisask. Esinevad Peterburist flötist Natalja Setškarjova, pianist Aleksandr Bolotin, Puškini-nimeline keelpillikvartett, Eestist kontratenor Ivo Posti, tšellist Allar Kaasik, trummar Vladimir Jermakov ja harukordsena Pühtitsa kloostri nunnade koor Maria Komarova juhatusel, kavas sh Allar Kaasiku seatud \"Jõululugu“ (seaded Lutheri, Nägeli, Gruberi, Praetoriuse, sitsiilia rahvaviisi teemadel kontratenorile, keelpillikvartetile ja naiskoorile), seaded ka Galina Grigorjevalt. Kontsertide kunstiline juht ja arranžeerija on Oistrahhi festivali juht tšellist Allar Kaasik.\n26.12\n Liisa Randalu esineb Schumanni kvarteti koosseisus Düsseldorfi Robert Schumann Saalis, kus ansambel oli aastast 2009 \"Artist in Residence“, kaastegev Lõuna-Korea tuntumaid kammerkollektiive Novus String Quartet. Ettekandel on Mendelssohni Keelpillikvartett D-duur op. 44 nr. 1 ning Mendelssohni Oktett Es-duur op. 20.\n30.12 \nBachi \"Jõuluoratooriumi“ (katkendid) kannavad ette Läti Raadio koor ja Sinfonietta Rīga, juhatab Kaspars Putniņš, solistideks Kädy Plaas, Ka Bo Chan, Mati Turi ja Pauls Putniņš, kontsert toimub Riia luteri kirikus.\n30.-31.12\n Katrin Targo laulab Budapesti Johann-Strauss-Orchesteri solistina Johann Straussi meloodiate kavas (ka Suppé ja Zeller) orkestri kolmel külaliskontserdil, solistiks veel tenor José Montero – 30.12 Saksamaal Wormsis, 31.12 Prantsusmaal Strasbourg'is kuulsas Muusika- ja Kongressipalees ning juba 1. I 2017 taas Saksamaal Ingolstadtis. Kontserte dirigeerib Christian Birnbaum.\n30.-31.12\n Tallinna Rahvusvahelise Noorteorketri uusaastakontserdid Peterburi Jaani kirikus, juhatab Alvaro Gómez Gomez.\n31.12\n Portugalis Lissabonis esitavad Arvo Pärdi \"Te Deumi“ Gulbenkiani koor ja orkester koos solistidega, juhatab Jorge Matta. Kontserdipaigaks on Igreja de St. Roque.\n31.12\n Saksamaal Rottenburgi Wallfahrtskirches on ettekandel Arvo Pärdi \"Fratres“, esitajaiks Friedemann Breuniger viiulil ja Südwestdeutsches Kammerorchester Pforzheim, juhatab Timo Handschuh. Kavas on peale Pärdi vaid kolm Marc-Antoine Charpentier' teost.\n \nVarasemast\n9.-14.11\n Liisa Randalu oli kutsutud Rumeeniasse \"SoNoRo“ festivalile, kus ta koos Erik Schumanni, Schumann Quarteti I viiuliga osales kuuel kammerkontserdil: 9. XI Brahmsi Seksteti nr. 2 ettekandel Timişoaras Millenniumi kirikus (kava \"Angelus“ Liszti ja Bruckneri teostega keelpillikvintetile), 10. XI samas kohtumisel \"Musical Lounge“, 11. XI esitati \"Angelus“ Cluj'is Rahvuspanga saalis ja12. XI Cluj-Napocas, siin kõlas 13. XI ka teine kava \"Muusa ja poeet“ ülikooli auditooriumis \"Maximum“. Festivali lõppkontsert toimus selle kavaga 14. XI Bistriţa sünagoogis – Saint-Saëns, Fauré, Milhaud ning George Enescu \"Rumeenia rapsoodia“ nr. 1 seitsmeliikmeliselt keelpilliansamblilt.\n6., 20.\n ja \n22.11\n Schumann Quarteti kontserdid Saksamaal, kus vioolal osales Liisa Randalu: 6. XI Burg Konradsheimis, kavas Mozarti kvartett F-duur KV 590, Schnittke kvartett nr. 3 ja Brahmsi klarnetikvintett op. 115, kaastegev klarnetist ja maalikunstnik Ralph Manno; 20. XI Göttingeni Georg Augusti ülikoolis, kavas Mozarti kvartett G-duur KV 387, Weberni Fünf Sätze op. 5, Bachi 5 fuugat HTK-st Mozarti seades KV 405, Brahmsi kvartett a-moll op. 51/2; 22. XI Heidelbergis vana ülikooli aulas, kavas vt 20. XI.\n6.11\n René Eespere ettekandeid. Pala \"Trivium“ mängis trio koosseisus Stefano Agustini (flööt), Miriam Sadun (viiul) ja Silvano Mazzoni ( kitarr), kontserdipaik Scola Musica Fiesole Itaalias; 16. IX oli USAs ettekandel Eespere \"Tres clavi in crucem“, esitajaiks Trevor Babb kitarril ja Simon Jacobs orelil. Kontsert New Haveni (Connecticut) St. Thomas's Episcopal Churchis; 19. VIII mängis esiettekandes teost \"Tühi ruum 8-14“ Eleftheria Kotzia kitarril, kontsert Prantsusmaal Limousini Ligore'i lossis.\n20.-22.10\n Neeme Järvi kontserdid Detroiti SO-ga Symphony Hallis: Rahmaninovi/Leituši \"Vene laul“, Michael Daugherty Tšellokontsert, solist Zuill Bailey, Rahmaninovi Sümfoonia nr 1.\n13.-14.10\n Neeme Järvi kontserdid USAs Cincinnati SO-ga Taft Theatre'is: Griegi \"Peer Gynt“ süit nr. 1, Dvořáki VII sümfoonia, Mendelssohni Viiulikontsert e-moll, solistiks Gil Shaham.\n "
        },
        {
          "title": "24 mängu järjest võitnud Andy Murray kaotas belglasele",
          "content": "Meeste tennise maailma esireket Andy Murray kaotas Abu Dhabis belglasele David Goffinile 6:7 (4:7), 4:6.\n \nOktoobrist võitmatuna püsiv Murray pole pidanud kaotusekibedust tundma 24 kohtumist järjest ja ametlikult ei katke tema seeria ka nüüd, sest Abu Dhabis peetakse näidisturniiri.\nMaailma edetabelis 11. kohta hoidva Goffini jaoks oli võit Murray üle kindlasti saavutuses, sest viies eelmises omavahelises vastasseisus polnud ta šotlaselt veel ühtki setti saanud.\nTurniiri finaalis läheb belglane kokku kas hispaanlase Rafael Nadali või kanadalase Milos Raoniciga. Nadal - Raonic matši kaotaja kohtub kolmanda koha peale Murrayga.\n "
        },
        {
          "title": "Türgi püüab Süüria relvarahuga USA-d kõrvale tõrjuda",
          "content": "Türgi loodab koos Venemaaga Süüria relvarahu vahendades tõrjuda kõrvale USA, kellega Ankara suhted on pingestunud, ja kindlustada endale sõnaõigus naaberriigi sõjajärgses korralduses.\n \nVeel aasta eest olnuks mõeldamatu, et Türgi ja Venemaa lepivad koos kokku Süüria relvarahus. Kahe riigi vahekord pärast seda, kui türklased Süüria kohal Vene sõjalennuki alla tulistasid, oli kõike muud kui sõbralik.\nPärast ajuti lausa peadpööritaval kiirusel läbi viidud leppimisprotsessi jõudsid aga presidendid Recep Tayyip Erdoğan ja Vladimir Putin relvarahuleppeni, millega soostusid kõik konfliktipooled ja mis võib viia rahukõnelusteni.\nIsegi Vene suursaadiku tapmine 19. detsembril Ankaras ei suutnud protsessi väärata, vaid pigem lähendas riike.\nRelvarahust teatati pärast nädalaid kestnud kõnelusi Ankaras Venemaa esindajate ja Süüria opositsiooni vahel, mida Türgi võõrustas ja salajas hoidis.\nEelmiste relvarahukatsete puhul on vahendajateks olnud Venemaa ja USA, kuid seekord ei püütudki Türgi NATO-liitlast kaasata.\nWashingtoni Instituudi Türgi uurimisprogrammi direktor Soner Çağaptay ütles, et Türgi teab väga hästi, et USA presidendiks valitud Donald Trump lepib kohe pärast ametisse astumist Venemaaga Süüria asjus kokku ja tahtis ette jõuda.\n\"Ankara nägi seinal kirja, et Trump ja Putin sõlmivad Süüria asjus kokkuleppe, ja püüab seetõttu ise Putiniga kokku leppida, enne kui Trump presidendiks saab,\" ütles ta.\nRelvarahukokkuleppe Venemaaga tingis asjaolu, et Türgi suhted Ühendriikidega on halvimad pärast 2003. aasta Iraagi sõda.\nKui Erdoğan nimetas Süüria relvarahu \"ajalooliseks võimaluseks\", siis USA välisministeerium jäi märksa vaoshoitumaks ja tõdes, et tegu on \"positiivse arenguga\".\nTürgi ametnikele teeb viha Ühendriikide toetus Süüria kurdi relvarühmitustele, milles Ankara näeb Türgis terroristlikuna keelustatud Kurdistani Töölispartei (PKK) haru.\n\"Ükski areng, ükski piirkondlik ega ülemaailmne poliitiline samm alates 1950. aastatest ei ole Türgi-USA suhteid nii sügavalt vapustanud,\" ütles Erdoğani-meelse ajalehe Yeni Şafak peatoimetaja İbrahim Karagül.\nLisaks sellele väidab Ankara, et ei ole saanud USA-lt sõjalist toetust sissetungiks Süüriasse, et puhastada piiriala džihadistidest ja kurdi võitlejatest.\nTürgi väed ja nende Süüria mässulistest liitlased on nädalaid kinni Al-Babi linna all, kus džihadistid ägedalt vastu panevad ja neile tõsiseid kaotusi tekitavad.\nReedel teatas Türgi armee, et Vene lennukid pommitasid esmakordselt äärmusrühmituse ISIS sihtmärke Al-Babis ja linnast lõunas. Rünnak võeti ilmselt ette Türgi vägede toetuseks.\n\"Washington on olnud tõrges laiendama õhutuge Türgi pealetungile,\" ütles Çağaptay. \"Sellepärast pöördub Türgi Venemaa poole.\"\nAnkara ja Moskva on Süüria konfliktis üsna ootamatud partnerid, sest 2011. aastal alanud kodusõjas on nad toetanud vastaspooli.\nErdoğan on nimetanud Süüria presidenti Bashar al-Assadi \"mõrtsukaks, kes on tapnud oma rahvast 600 000 inimest\" ja tuleb kukutada.\nVenemaa on Süüria režiimi peamine toetaja ja 2015. aastal konflikti sekkudes õnnestus tal kallutada jõudude tasakaal valitsusvägede kasuks, tuues kaotusi mässulistele, keda toetab Türgi.\nAnkara vaatas aga vaikides pealt, kui Assad koostöös Moskvaga evakuatsioonikokkuleppe välja töötas, Aleppo linna oma kontrolli alla võttis ja kodusõja otsustavaima võidu sai.\nSamas süüdistas Erdoğan veelgi ägedamalt Washingtoni ISIS-e džihadistide toetamises.\nNüüd, kui režiimi on Süürias ülekaalu saavutanud, on Türgi otsustanud teha Venemaaga pikem koostööd kui tema vastu tegutseda, et kindlustada endale sõnaõigus sõjajärgse Süüria asjus, sest osa selle maast kuulus omal ajal Osmani impeeriumi koosseisu ja Türgi suhtub sellesse tänini kui oma tagaõue.\nErdoğan ütles 22. detsembril kõnes, et Türgist võib saada uue Sèvres'i lepingu ohver, kui ta piirkonnas toimuvat vaikides kõrvalt vaatab. Sèvres'i rahu sõlmiti 1920. aastal Türgi ja tema valduste jaotamiseks.\n\"Oleme osalised suurimas võitluses pärast Iseseisvussõda,\" ütles president 1923. aastal tänapäeva Türgi loomiseni viinud sõjale viidates.\nTürgi enda sissetung Süüriasse ei ole suunatud üksnes ISIS-e džihadistide vastu, vaid võibolla enamgi selleks, et takistada Süüria kurde moodustamast koridori Aleppo provintsist Türgini.\n\"Türgi Assadi-poliitika on selgelt kaotajaks jäänud,\" ütles Euraasia Grupi tegevdirektor Mujtaba Rahman. \"Aga Erdoğan võitleb edasi, et Süüria kurde ohjes hoida ja peab koostööd Putiniga parimaks viisiks seda saavutada.\"\n "
        },
        {
          "title": "Matip homseks ei tervene, Klavani koht Man City vastu veelgi kindlam",
          "content": "Liverpooli peatreener Jürgen Klopp kinnitas, et keskkaitsja Joel Matip homseks kohtumiseks Manchester Cityga terveks ei saa. Ragnar Klavan peaks taas algkoosseisus olema.\n \nKlavan sekkus mängus West Ham Unitediga teiseks poolajaks ning on seejärel teinud kaasa kõik 90 minutit kohtumistes Middlesbrough', Evertoni ja Stoke Cityga. 315 minuti eestlasel väljakul viibimise jooksul on Liverpoolile löödud vaid üks värav.\nLisaks Matipile ei tervene kohtumiseks ka brasiillasest ründeäss Philippe Coutinho. Mõlemat meest vaevab hüppeliigese vigastus. \"Ta paraneb hästi. Rääkisin temaga mõned minutit tagasi. Aga City mänguks on teda veel vara kasutada. Ja kuna City mäng on liiga vara, siis olen üsna kindel, et ka kohtumine Sunderlandiga [kaks päeva hiljem - toim.] on liiga vara.\"\nMatipi seisundi kohta Klopp väga täpseid selgitusi ei jaganud.\n "
        },
        {
          "title": "Uudistepäeva kokkuvõte 30. detsembril",
          "content": "Siin on valik ERR.ee tänastest uudistest.\n \nÕiguskantsler ei näinud kahe tooli seaduses vastuolu põhiseadusega\n \nÕiguskantsleri hinnangul on põhiseadusega kooskõlas riigikogu liikme staatuse seaduse ja kohaliku omavalitsuse korralduse seaduse muutmise seadus, mis võimaldab olla nii riigikogu kui kohaliku omavalitsuse volikogu liige.\nSõltumatute valimisliitude ja kandidaatide valimisedu võib takistada riigikogu liikmete kandideerimine, mitte aga nende asumine volikogu liikmeks. Nn kahe tooli ühitamise keelu korral läheb volikokku asendusliige samast valimisnimekirjast. Volikogu koht, mille võitis riigikogu liige, ei lähe ühelegi teisele poliitilisele ühendusele.\nOletus, et väiksema häältearvuga asendusliige on kohaliku elu küsimuste lahendamisel sõltumatum ja tugevam kui valla- või linnaelanikust riigikogu liige, kes sai valijalt mandaadi, ei põhine millelgi, vahendas õiguskantsleri kantselei kommunikatsioonijuht Janek Luts.\nIT-süsteemi valmimistähtaja venimine ei takista sotsiaaltoetuste väljamaksmist\n \nVaatamata uuest aastast valmima pidanud sotsiaalkindlstusameti uue IT-süsteemi viibimisele, on teenused ja toetuste väljamaksmine tagatud, kinnitab amet.\nSotsiaalkindlustusameti uus infosüsteem SKAIS2 pidi tööd alustama 1. jaanuarist 2017, ent selle valmimine on jäänud venima ning lõplikku tähtaega, millal see valmis saab, ei ole veel teada. Sotsiaalkindlustusameti vahendusel makstakse välja kõiki sotsiaaltoetusi, perehüvitisi ja pensione.\nAmeti SKAIS2 projektijuhi Arvidas Matšenase sõnul makstakse toetusi seni välja vana infosüsteemi abil, kuniks uus rakendub.\n\"Kõikide teenuste osutamine, sh hüvitiste maksmine ja pensionide väljamaksed, on tagatud ja toimivad seni, kuni uus süsteem valmis pole, vana süsteemi kaudu. Kõik vajalikud muudatused selleks on tehtud. Sügisel sai ka vastu võetud otsus, et uue infosüsteemi arendamisega liigutakse edasi samm-sammult,\" kommenteeris Matšenas ERR.ee-le.\nRatas: julgen välja öelda, et usun jumalat\nPeaminister Jüri Ratas ütles, et on usklik inimene, aga see küsimus on iga inimese isiklik teema. Kirikus käimine või mitte käimine, et tee tema sõnul kedagi halvemaks või paremaks.\n\"Usklikkus väljendub selles, et kõigepealt on küsimus, et kas ma usun, kas jumal olemas. Jah, ma usun seda. /.../ Ma julgen seda välja öelda, et jah, ma usun jumalat,\" ütles Ratas Postimehele antud videointervjuus.\n\"Minu puhul ei tähenda see seda, et ma igal pühapäeval käin kirikus või loen jumalasõna, aga kui on hetked, siis ma muidugi pöördun palves ka jumala poole. See on ükskõik, mis eluvaldkonnas - on see poliitika, on need teatud rasked otsused, on need perekondlikud sündmused,\" rääkis Ratas.\nRatase sõnul ei pea kõik inimesed kirikus käima, aga need, kes käivad ei ole kuidagi teistsugused või halvemad inimesed.\nVenemaa avaldab vastumeetmed Valge Maja sanktsioonidele\n täna\nVenemaa teeb teatavaks vastumeetmed Valge Maja uutele sanktsioonidele reedel, ütles välisministeeriumi pressiesindaja Maria Zahharova neljapäeval. \"Homme tehakse avalikud teated, vastumeetmed ja paljugi muud,\" vahendasid BNS, Reuters ja Politico Zahharova Facebooki teadet.\nLisaks suletakse ligipääs Moskva lähistel asuvale USA saatkonna suvilale.Samas lükkas Zahharova reedel tagasi rahvusvahelises meedias levinud väited, mille kohaselt plaanisid võimud Moksvas asuva Ameerika kooli sulgemist.\nPressiesindaja rõhutas, et rahvusvahelist kooli, kus õpivad USA, Suurbritannia ja Kanada diplomaatide lapsed, pole kavas sulgeda ning väited selle kohta on täielik vale. USA president Barack Obama kehtestas neljapäeval sanktsioonid Vene ametiisikutele ja luureteenistustele seoses sekkumisega Ühendriikide presidendivalimistesse.\nUSA välisministeerium saatis riigist välja 35 diplomaati, kes töötasid suursaatkonnas Washingtonis ja konsulaadis San Franciscos, andes neile 72 tundi riigist lahkumiseks. Diplomaadid kuulutati \"persona non grataks\" tegevuse eest, mis ei vasta nende diplomaadistaatusele.\nSoome kohus mõistis paremäärmuslase suurt tähelepanu pälvinud rünnaku eest kaheks aastaks vanglasse\nSoome kohus mõistis reedel vägivallakuriteos süüdi paremäärmusliku organisatsioon Põhjamaade Vastupanuliikumine (PVL) aktivisti, kes lõi septembris kaaskodanikku, kes hiljem suri.\nKohus asus seisukohale, et PVL-i liikme jalahoop tekitas ohvrile kehavigastusi, kuid otsest seost löögi ja ohvri hilisema surma vahel pole võimalik tõendada. Seetõttu karistati PVL-i aktivisti kaheaastase vabadusekaotusega.\nSündmused said alguse 10. septembril Helsingi kesklinnas, kus toimus PVL-i meeleavaldus. Üks möödakäija asus aga meeleavaldajate vastu protestima ning sattus seejärel PVL-i aktivisti Jesse Torniaineni rünnaku sihtmärgiks, vahendasid Yle ja Helsingin Sanomat.\n\"Aktuaalne kaamera\" võtab erisaates kokku lõppeva aasta\nReedel kell 20 jõuab ETV ekraanile \"Aktuaalse kaamera\" erisaade, mis võtab kokku lõppeva aasta kõige olulisemad sündmused.\nTänavu võtab \"Aktuaalne kaamera\" aasta kokku Tartus, värskelt valminud Eesti Rahva Muuseumis ja üheskoos vaadatakse üle kaadrid, mis sellest aastast mällu on jäänud. Oma mõtteid möödunud aastast jagavad teatrimees, kirjanik ja muusik Peeter Volkonski, välispoliitika ekspert Jüri Luik, presidendiks kandideerinud Siim Kallas ning mitmed teised inimesed Eestist ja kaugemalt.\nLoomulikult ei puudu saatest välispoliitilised teemad. Põhjalik pilk heidetakse USA-sse nüüd, mõni aeg pärast presidendivalimisi, ja uuritakse, milliste mõtetega oodatakse Donald Trumpi asumist presidendiametisse. Samuti saab kuulda, milline võiks olla võimalus lõpetada sõda Süürias.\nUus aasta toob ekraanile \"Laulukarusselli\" ja põnevad lastesaated\n2017. aasta on laste ja noorte kultuuriaasta ning see kajastub ka ERRi telekanalite programmides.\n1. jaanuaril kell 20.00 algab ETVs \"Laulukarusselli\" uus, 14. hooaeg. 1992. aastal alustanud võistlussari toob vaatajate ette parimad laululapsed kogu Eestist. Need lapsed on olnud oma linna või maakonna lauluvõistluste edukamad ja nüüd on aeg kokku saada teleekraanil.\nAlates aasta esimesest päevast saab ETV ja ETV2 ekraanil näha ka muhedaid klipikesi värskelt valminud minisarjast \"Mina ka\", kus lapsed annavad lihtsad, kuid tabavad vastused küsimustele, missugune on meie elu tulevikus, kuidas teenida raha ja miks me näiteks pimedust kardame.\n2017. aasta sügishooajal jõuavad aga ETV eetrisse \"Lotte lood\". Uudishimuliku koeratüdruku ja tema sõprade elu jõuab laste ette esmakordselt telesarjana. \"Lotte\" autorite Heiki Ernitsa, Janno Põldma ja Andrus Kivirähki kirjutatud lood lavastab armastatud tippnäitlejatega Ain Mäeots, režissöör on Elo Selirand.\n \nTänane ilm\nHomme on pilves selgimistega ilm. Mitmel pool sajab vihma. Puhub edela- ja läänetuul 5-12, saartel ja rannikul puhanguti 15-18 m/s, õhtul veidi nõrgeneb. Õhutemperatuur on 4..7°C.\n "
        },
        {
          "title": "Mart Seimi konkurent teenis Gruusia aasta sportlase aunimetuse",
          "content": "Gruusia spordi- ja noorsooministeerium valis riigi aasta sportlaseks raskekaalu tõstja Laša Talahadze, kes tuli Rio de Janeiro olümpial maailmarekordilise summaga 473 kg kuldmedalile. Mart Seim sai samas kategoorias seitsmenda koha.\n \n23-aastase Talahadze jaoks oli 2016. aasta üliedukas, sest lisaks krooniti ta täiskasvanute ja U-23 Euroopa meistriks. Pärast venelase Aleksei Lovtševi diskvalifitseerimist sai temast tagantjärele ka 2015. aasta maailmameister.\nTalahadze karjääris on siiski ka üks tume plekk, sest aastatel 2013-2015 kandis ta anaboolse steroidi stanosolooli tarvitamise eest kahe aasta pikkust võistluskeeldu.\nValimistel järgnes Talahadzele kuni 57-kiloste vabamaadluse olümpiavõitja Vladimer Hintšagašvili. Aasta naissportlase tiitli sai taas tõstja, kuni 75-kiloste juunioride MM-hõbe Anastasia Hotfrid.\n "
        },
        {
          "title": "Niinistö ja Putin rääkisid telefonis Süüriast ja Läänemere piirkonna julgeolekust",
          "content": "Soome riigipea kantselei teatas, et president Sauli Niinistö ja tema Venemaa kolleeg Vladimir Putin vahel leidis reedel aset telefonikõne, mille käigus rääkisid riigijuhid muuhulgas olukorrast Süürias ning Läänemere piirkonna julgeolekust.\n \nNiinistö avaldas Putinile kaastunnet seoses suursaadik Andrei Karlovi tapmisega Türgis ning pühapäeval toimunud Tu-154 lennukatastroofiga, vahendas Yle.\nTeate kohaselt soovisid riigipead teineteisele head uut aastat ning Putin õnnitles Niinistöt ka Soome iseseisvuse juubeliaasta alguse puhul.\nSoome rahvusringhäälingu Venemaa ja Lääne suhteid \nanalüüsivas artiklis\n märgitakse muuhulgas, et Niinistö võib hetkel olla lääneriikide juhtide seas kõige informeeritum küsimuses, mida president Putin välispoliitilistel teemadel praegu arvab.\n "
        },
        {
          "title": "Autahvel. Teatriaasta 2016",
          "content": "Seitse Eesti teatriasjatundjat vaatasid tagasi möödunud teatriaastale - osadel on see keskendunud rohkem Eestile, teisel jälle välisfestivalidele, kuid läbilõike möödunud aastast teatrimaailmas saab kindlasti.\n \nMadli Pesti\nteatrikriitik, Tartu Ülikooli teatriteaduse lektor\nLeeduka Marius Ivaškevičiuse \n\"Väljaheitmine ehk Ühe õuna kroonika\"\n Hendrik Toompere jr lavastuses Eesti Draamateatris tõi ka aasta rollielamused Kristo Viidingult ja Nikolai Bentslerilt. Esimene Leedu näidend taasiseseisvunud Eestis käsitleb meie praegust elu ühtaegu tõsiselt ja meelelahutuslikult. Toompere jr'i suurejooneline lavastus haarab oma totaalsuses: kõik elemendid on perfektselt paika timmitud. Elus ja puudutav teater.\nLauri Lagle\n \"Paradiis\"\n Von Krahli Teatris: näitlejate intensiivne energia ja kohalolu, iseäralik atmosfäär. Mittenarratiivne teatrielamus haarab vaataja totaalselt endasse.\nTeatri NO99 \n\"Pööriöö uni\"\n: taas totaalne elamus kõikide elementide koostoimest: muusika, ruumikasutus, video, intensiivne näitlejatöö. Oivaline ERSO ja Mendelssohn. Performatiivsuse võit!\nÕnnelik on Vanemuine, kellel on palgaline lavastaja Andres Noormets. Ükski teine lavastaja Eestis ei näidanud sellist stabiilsust, et tulla aasta jooksul välja kahe täistabamusega. Noormets lavastas \n\"Othello\"\n ja \n\"Suluseisu\"\n, mõlemad puudutavad ja olulised meie tänases päevas. Noormets küsib teravaid ja karme küsimusi, kuid teeb seda alati kergelt, mitte kerglaselt. Tema õhuline stiil on unikaalne.\nVanemuine \"Othello\"\nÜhiskondliku diskussiooni mõttes on oluline, et sel aastal tegeleti eesti ja vene kogukondade vastastikuste suhete teemadega: Paavo Piigi ja Mari-Liis Lille \n\"Teisest silmapilgust\"\n ja Oleg Soulimenko ja Piret Jaaksi\n \"Ma pigem tantsiksin sinuga\"\n. Et lavastused tekitasid diskussiooni ja diametraalselt erinevaid arvamusi, on iseenesest mõistetav ja igati tervitatav.\nElamus tantsuteatrist: Raho Aadla, Age Linkmanni, Arolin Raudva ja Maarja Tõnissoni\n \"Olmeulmad\"\n – suve alguse ruumiüllatus. Neli tantsijat lõid ühiselt ühes Tallinna kesklinna puumajas argise ja müstilise atmosfääri põrkumise. Elamus koosolemisest, kehalisusest, naudingutest, minnalaskmisest, vabadusest.\nVõimsaid näitlejatöid:\nCarita Vaikjärve\n ja\n Märt Avandi\n justkui ühe hingetõmbega loodud partnerlus Taago Tubina täpses lavastuses \"Kopsud\".\nRiina Maidre\n psühholoogiliselt täpne roll, ratastooli aheldatult, lavastuses \"Vannutatud neitsid\".\nSten Karpovi\n \ntour de force\n \"Othellos\".\nTarmo Song\n lavastustes \"Popi ja Huhuu\" ning \"Kaks ema\" – justkui plastiliin, olevus teiselt planeedilt.\n \nTambet Kaugema\nSirbi teatritoimetaja\n​\nKui juba kümmekond aastat nõuab igalt kirjaoskajalt inimeselt tõsist mehisust mitte kirjutada raamatut, sest neid on niigi virnade viisi, siis viimasel ajal paistab see mõttekäik üha rohkem sobivat ka teatrivaldkonda – kui suudad, jäta lavastamata.\nLõppevale sõnateatriaastale tagasi vaadates hakkabki peamise suundumusena silma uuslavastuste üleküllus, mille seas oli tõesti ka selliseid, mis võinuks olemata olla. Seejuures on see rohkus aga rammus väetis Eesti teatri mitmekesisusele, mille üle saab vaid rõõmu ja rahulolu tunda.\n \n1. Von Krahli teater \"Paradiis\", lavastaja Lauri Lagle\nPerformance\n-teatri kosutav näide, kus pole selget narratiivset lugu, küll aga luuakse vaimukatest ja vahel ka nukratest fragmentidest köitev atmosfäär. Tore taaskohtumine vana hea Krahliga, kellest aeg-ajalt puudust tunnen.\nVon Krahl \"Paradiis\"\n2. Nargenfestival \"Aadama õunad\", lavastajad Priit Võigemast ja Henrik Kalmet\nNagu Sirbi suveteatri ülevaates juba kirjutasin, oli \"Aadama õuntes\" kõik vajalik olemas: väärt ja mitmekihiline tekst, tugev lavastus, põnevad osatäitmised, sobilik mängupaik Naissaarel ja puhvetis pakutud maitsvad võileivad.\n \n3. Vanemuine \"Othello\", lavastaja Andres Noormets\nShakespeare’i värssi on küll alati ilus kuulata, ent tihtipeale varitseb oht, et kauni kõmina taha kaob sisu ära. Lavastaja Andres Noormets on pannud Shakespeare’i teksti ümber proosasse ja puhastanud loo üleliigsest. Tulemus on intensiivne ja psühholoogiliselt põnev. Vähe on Eestis lavastajaid, kes suudaks teha aastas kaks tugevat lavastust. \"Othello\" ja \"Suluseis\" tõestavad, et Noormets seda igatahes suudab.\n \nMaria Arusoo\nKaasaegse Kunsti Eesti Keskuse direktor, NU Performance festivali kuraator\nÜks mu iga-aastastest uusaastalubadustest on käia regulaarsemalt teatris ja vaadata ära enamus asju, mis lavale tulevad, kuid tihti töö ja reisimise tõttu jäävad need lubadused täitmata, kahjuks juhtus nii ka see aasta ja enamus mu meeldejäävaid teatrielamusi pärinevad välisfestivalidelt.\n2016 sattus aga olema hea festivaliaasta ja kuna mind huvitavad pigem etenduskunstid ja eksperimentaalsem kaasaegne teater, siis enamus korda läinud asju sellest vallast.\nÜheks meeldejäävamaks ja liigutavamaks teoseks oli Helsingis Kiasma teatris Baltic Circle festivalil nähtud Noora Dadu \n\"Fail - A Flawed Performance\"\n. See oli edasiarendus Dadu eelmisest \nperformance\n'ist “Minu Palestiina”, mis käsitles Iisraeli-Palestiina konflikti. Tegu oli ülimalt isikliku jutustusega, mis mõjus laval nii laetult, rääkides kultuurilisest identiteedist ja naiseks ning kunstnikuks olemisest ehk siis lihtsatest põhiküsimustest, kuid ta suutis teha seda nii vahetul moel, et see tõeliselt toimis.\nLausannes Les Urbanies festivalil vaatasin läbi kogu kava ja sealt jäi mõtetesse kummitama Portlandist pärit tantsija ja \nperformance\n-kunstniku Keyon Gaskini teos \n\"It's Not a Thing\"\n, kus ta keeras publiku ja esineja jõupositsioonid tagurpidi. Tund pimedas saalis oli nii dünaamiliselt valus ja jõuline, rääkides \nblack lives matter\n teemast ning mängides ümber või tuues nähtavale väga palju enamjaolt valge kunstimaailma jõupositsioone, rääkides stereotüüpidest, marginaalsusest ja identiteedipoliitikast.\nSamal festivalil jäi ka silma Ligia Lewise ülimalt visuaalne teos\n \"Sorrow Swag\"\n.\nPäris aasta alguses käisin Vilniuse Kaasaegse Kunsti Keskuses vaatamas Alissa Šnaideri, Jurgis Paškevičiuse, Aapo Nikkaneni ja Monika Lipšic'i kureeritud VESTIBULARi, kus oli väga lahe Krõõt Juuraku performance \n\"The Place of The Grave\"\n ja ülilõbus Alex Bailey \n\"There's Only Two Alex Bailey's\"\n.\nVeebruaris nägin Helsingis Side Step festivalil ka Ivo Dimchevi teost \n\"P-projekt\"\n, mis sai hiljem NU Performance festivali raames Kanuti Gildi Saali toodud. Loomulikult eriti isiklikult mõjusid mulle kõik NU Performance festivalil esinenud kunstnikud, Dana Michelist Vanessa Placeni ja Maria Metsalust Helena Keskkülani. Olgugi, et olin selle festivali kuraator ning teostega juba tuttav, siis Eesti kontekstis ja selles koosluses tekkis mingi totaalselt teine energia, mis oli võimas ning aktiveeriv.\nIvo Dimchev \"P-projekt\"\nVälisasjadest oli üks huvitavamaid ka Los Angeleses Redcat teatris nähtud multimeedia etendus \n\"The Tip of Her Tongue: Dynasty Handbag. Soggy Glasses, A Homo's Odyssey\"\n, mis oli kunstnik Dynasty Handbagi poolt tehtud feministlik ümbermäng Homeri Odüsseiast.\nNing lisaks veel väiksemad kaasaegse kunsti, teatri ja \nperformance\n'i vahepeal seisvad teosed nagu Nina Beier \n\"Anti-Aging\"\n Londonis ICA Art Night programmis.\nEestis nähtud asjadest läks väga korda Evelyn Raudsepa kureeritud Artishoki Biennaalil olnud Flo Kasearu teos \n\"Privaatsuse sooviavalduse ilmestamine\"\n, mis rääkis naistevastasest koduvägivallast ja oli tehtud koostöös Pärnu Naiste Tugikeskusega. Flo Kasearu on väga hea sotsiaalse närviga kunstnik ning teater NO99s olnud teos oli minu jaoks üks tema loomingu seni huvitaivamatest.\nKuid tõsi see on, et hinge jääb kriipima mitu head Eesti asja, mida oleks tahtnud näha, ning sellest süütundest ajendatuna ostsin seda kirjatükki tehes ära juba rodu pileteid uueks aastaks, nii et ehk tuleb 2017. aastas ka eestikesksem.\n \nKadi Herkül\nteatrikriitik\nHall hoovõtuhooaeg. Raske öelda, kas keegi suudab kokku lugeda, kui palju erinevat masti uuslavastusi Eesti teatrid, trupid, sõpruskonnad ja üksikud etenduskunstnikud 2016. aastal publiku ette tõid. Aga kvantiteet ei kasvanud vähemalt tänavu üle kvaliteediplahvatuseks. Suurt ja omanäolist teatrit oli õige napilt.\nEt suur teater ei tähenda neljatunnist poolesaja näitlejaga epopöad, tõestas seejuures \"Talveöö unenäo\" festivalil esitatud Brett Bailey \n\"Näitus B\"\n. Kammerlik, napp, aga sõnumi ja vormi läbimõelduses äärmiselt mõjus.\nEesti omalavastustest jääb minu aasta lemmikuks Hendrik Toompere juuniori\n \"Väljaheitmine ehk ühe õuna kroonika\"\n Eesti Draamateatris – terav ja ajastuga selgelt suhestuv materjal, sisu teenivad lavastuskujundid, näitlejatööde intensiivsus.\nEesti Draamateater \"Väljaheitmine ehk ühe õuna kroonika\"\nMõnusalt lustakat, aga samas ühiskonda torkivat teatrimängu ehedas vene absurdi vaimus pakkus ka Mehis Pihla \n\"Uhkus ja eelarve\"\n Lavakunstikooli 27. lennu esituses. Pihla järgmised tööd Vanemuises ja Ugalas panevad kahjuks nõustuma Jaak Alliku suhteliselt terava \nhinnanguga\n – ka minu jaoks on meie lavadel liiga palju abitut pusimist, oma naba imetlemist ja sõpruskondlikku kaasakiitmist.\nKui ajastut kõnetav, täpne ja kirglik võib teater olla, näitas üks maailmateatri absoluutne tipp Ivo van Hove Comédie-Française’i trupi ja Visconti \n\"Jumalate hukuga\"\n. Vaat sellist viimistletud, hõrku kaasaegsust tahaks väga Eesti laval näha.\nMeeste aasta. Stampütluse järgi on teatris ühe naisrolli kohta seitse meeste osa. Vaevalt see vahekord tegelikult nii äärmuslik on, aga 2016. aastast jäävad tõepoolest sõelale mehed.\nKristo Viidingu\n napilt intensiivne Ben \"Väljaheitmises\", \nRoman Baskini\n hea maitse piiril märatsev Michel \"Tões\", \nLembit Petersoni\n abitu ja türanlik André \"Isas\", \nMait Malmsteni\n pehmete piirjoonte, ent paindumatu selgrooga piimamees Tevje \"Viiuldajas katusel\". Vägev töö ja julgustükk, arvestades, et minuvanuste silme ees on Jüri Krjukovi legendaarne roll.\nAga nende tuntud ja meedias kiidetute kõrval ka üks ülivõimas kõrvalroll – \nRiho Kütsari\n Borys Karlova Teatri \"Koerapäevikutes\". Sõjaväelaslikult kindlameelne ja ennast valitsev rotveiler, jalad harkis ja esikäpad tugevalt põlvedele surutud. See on roll ja tükk, mille pärast suisa peab Tartusse sõitma!\nNaistest jäävad lõppevast aastast meelde\n Helene Vannari\n ja \nMaiken Schmidti\n mürgise armastuse piire kompav partnerlus Linnateatri lavastuses \"See hetk\". Kindlasti ka \nMarika Vaariku\n \"Ema Courage\", alatu väike naine, kes ometi paneb enesele ja oma valedele valikutele kaasa tundma ning \nElina Pähklimägi\n hõrgult sensuaalne Anna Tapa raudteejaamas mängitud \"Anna Kareninis\".\nSomnambuulsus muutus eriti 2016. aasta sügishooajal kuidagi läbivaks. Järjestikku esietendusid Sulev Keeduse \n\"Somnambuul\"\n Rakveres, Tõnu Õnnepalu\n \"Mäed\"\n Draamateatris, \n\"Olin kodus...\"\n Linnateatris, \n\"Soo\"\n Ugalas. Kõik ausalt tehtud lavastused, aga ängi sai kuidagi liiga palju. Mitte, et teater peaks elu ilustama või üksnes lõbusat pillerkaari pakkuma, aga sugugi alati pole padutõsidus kõige mõtlemapanevam või valusam.\n \nJaak Allik\nteatrikriitik\nMinu jaoks kujunes lõppeva teatriaasta tippsündmuseks festival\n \"Talveöö unenägu\"\n, kuhu kuraator Paavo Piigil oli õnnestunud koondada neli väga erižanrilist, kuid kõik meid ümbritseva maailma tänastest valupunktidest (sallivus, fanatism, rassism, palgavaesus, poliitiline võõrandumine) andekalt ja ausalt kõnelevat lavastust Lõuna-Aafrikast,Venemaalt, Leedust ja Lätist. Paratamatult hakkad neid kõrvutama meie kohaliku teatripildiga ja esile kerkivad just need teosed, mis praegusel väga pingelisel ja valusal ajal räägivad meiega mõistetavas keeles ning heade näitlejatööde poolt võimendatult just sellest, mille üle muretseme ja vaidleme ka väljaspool teatrisaali.\nTalveöö Unenägu \"Näitus B\"\nÕnneks sündis ka meie lavadel sotsiaalses mõttes tähenduslikke ning teadvust raputanud teoseid. Eelkõige olid nendeks M. Ivaškeviciuse Londoni allilmas heitlevaist noortest Leedu emigrantidest kõneleva näidendi\n \"Väljaheitmine\"\n lavastus Hendrik Toompere jr. poolt Kristo Viidinguga peaosas Draamateatris. Mari-Liis Lille ja Paavo Piigi poolt kirjutatud ja juhendatud Tallinna Linnateatri ja Vene Teatri noorte ühistöö\n \"Teisest silmapilgust\"\n, mis väga otsekoheselt rääkis rahvussuhete pingeist tänases Eestis.\nSaksa populaarse noorsoodramaturgi Lutz Hümberi \n\"Müller peab lahkuma!\"\n Margo Tederi lavastuses VAT teatris, kus lahatakse pedagoogi ja lapsevanemate vahelist konflikti ning milles Elina Reinold loob ebatavaliselt tugeva natuuriga naisõpetaja rolli. R.A.A.A.M ja Madis Kalmet olid suveks leidnud vene näitekirjaniku Oleg Mihailovi \n\"Vannutatud neitsid\"\n ,mis näiliselt jutustab usufanatismist nüüdisaegses Albaanias, kuid tegelikult kujutab mudelsituatsioonis hoopis tänast Venemaad. Ühtlaselt tugevas näitlejaansamblis üllatas seal kõige enam Riina Maidre.\nSuverepertuaaris oli sel aastal palju klassikatöötlusi - lausa mitu Shakespeare ja Tammsaaret. Kõige enam läks hinge Vallo Kirsi poolt lavastatud \n\"Kõrboja perenaine\"\n Vargamäel ja eriti just Kadri Lepa poolt loodud seniharjunust hoopiski erinev Kõrboja Anna. Eesti klassika oli ka aluseks kahele suurpärasele monoetendusele. Katrin Saukase loodud saunanaine Merle Karusoo \n\"Saunanaise tões ja õiguses\"\n ning Peeter Tammearu kujutatud Julk Jüri Andrus Kivirähi \n\"Köstris\"\n ajasid oma otsekohese künismi ning ehmatava tuttavlikkusega kohati lausa kananaha ihule\nAasta viimasel kuul näitas vana hea psühholoogilse teatri vahenditega tehtud näitlejatöö meistriklassi, kui Lavakunstikooli värske juht Lembit Peterson astus nimiossa Florian Zelleri näidenis \n\"Isa\"\n Maria Petersoni lavastuses . Näitlejasaavutuste osas tahaks kindlasti ära märkida ka Taago Tubina poolt Endlas loodud kaheinimesetükki \n\"Kopsud\"\n, kus särasid Märt Avandi ja Carita Vaikjärv ning Sander Puki \n\"Vanaema ja issand jumal\"\n Ugalas, mis tõi esile üllatavaid värve Janek Vadi ning Vallo Kirsi näitlejapaletis. Positiivselt rabas ka Riho Kütsar\n \"Koerapäevikutes\"\n Karlova Teatris. Sten Karpov kinnitas aga Jagona Vanemuise\n \"Othellos\"\n oma jätkuvat kõrgvormi.\nKõigis neis näidendites, kust leidsin mind vaimustanud näitlejatöid, on tähelepanuväärsena aluseks aga ikkagi autoripoolne huvitav inimesenägemine ning mõni meid kõiki valusalt puudutav olukord. Seepärast tahaks loota, et vahepeal lainena peale tunginud postdramaatiline oma nabas urgitsemine koos selle oskusliku šifreerimisega laia vaataja eest hakkavad mõjuma juba vanamoodsetena. Taolisi lavastusi kohtas aga selgi aastal.\nKui juba põhimõtteliselt teha jutustaval lool mittepõhinevat teatrit, siis tuleks seda teha niivõrd andekalt ja võimsalt, nagu teeb Ene-Liis Semper, kelle \n\"El Dorado ehk klounide hävitusretk\"\n Marika Vaarikuga peaosas teatris NO99 (esietendus oli küll 2015. aasta detsembris, kuid enamik vaatajaid tuli 2016. aastal), oli kahtlemata lõppeva teatriaasta üheks emotsionaalseks tipuks.\n \nMadis Kolk\nteatrikriitik, Teater. Muusika. Kino. peatoimetaja\nLõppev aasta kõigi oma ärevate sündmuste ja tormlevate emotsioonidega pani taas küsima teatri rolli kohta ühiskonnas. Kas reageerida tänaval toimuvale kiirelt ja vahetult? Aidata publikul hämaraid instinkte sublimeerida? Pakkuda hoopis paariks tunniks unustust, rõõmu? Kas teater muutub sellistes olukordades populaarsemaks või vastupidi, kaotab oma positsioone nn poliitilisele ja tänavateatrile? Tänavune teatriaasta nendele ühest vastust ei andnud ning mingit seninägematut ja selgestidefineeritavat tendentsi esile ei tõusnud. Otsesemalt ühiskonnakriitilise sõnumi või potentsiaaliga ettevõtmised pööravad teema kas naljaks (püstijalakomöödia võidukäik) või lavastaja kujundiküllaseks \"omametafüüsikaks\" (näiteks Veiko Õunpuu \n\"Ema Courage\"\n).\nJulgemaid teema-, materjali- ja lavakeelevalikuid ootaks teatrilt küll, kuid poliitilise publitsistlikkuse vähesust samuti ette ei heida. Lõppevast aastast tõusevadki ennemini esile lavastused, mis kõigile niigi näha sümptomite kritiseerimise asemel pöörasid pilgu põhjustele, mis sunnivad inimesi keerulistes olukordades ettearvamatult käituma, kuid samal ajal mitte nägupidi mülkasse vajuma, vaid kõigele vaatamata püüdma ümbritsevat maailma elamisväärsemaks paigaks muutma.\nSelles kontekstis tõstan esile Lauri Lagle\n \"Paradiisi\"\n Von Krahli Teatris, Priit Võigemasti ja Henrik Kalmeti \n\"Aadama õunu\"\n Naissaarel ja Sulev Keeduse \n\"Somnambuuli\"\n Rakvere Teatris. Kuna viimane oli paras julgustükk ka väikelinna teatri kontekstis, siis tuleb igati tunnustada teisigi samalaadseid ettevõtmisi, näiteks Eva Kolditsa \n\"Sood\"\n Ugalas või Laura Metsa lavastust\n \"See asi\"\n Endlas.\nEndla Teater \"See asi\"\n2016. aasta teater oli ehk meditatiivsem kui suhtes teatrivälise maailmaga esmapilgul ootaks, kuid tegelikult tulebki ju ärevatel hetkedel pigem korraks enda sisse pöörduda ja oma jõuallikaid otsida, mitte pimesi rapsida. Näidati vähemasti teeotsa teadmisele, et žanri- ja stiilireeglid ega ka mitte haldusüksus, kuhu teater kuulub, ei tohiks seda takistada.\n \nRiina Oruaas\nTartu Ülikooli teatriteaduse lektor\nUustartlasena jälgin muidugi eelkõige Tartu teatrielu, mis on muutunud rõõmustavalt mitmekesiseks. Mitme uue saali avamisega leiab siia tee järjest enam külalisetendusi sõltumatult teatri- ja tantsuväljalt. Teiseks tahan viimastest teatrielamustest esile tõsta eelkõige lasteteatrit.\nSel sügisel ja talvel nägin Tartus kahte väga sügavalt läbi tunnetatud ja tehniliselt meisterlikult teostatud lastelavastust – Karlova Teatris Oscar Wilde’i\n \"Tähelaps\"\n (lavastaja Leino Rei) ja Tartu Uue Teatri ja Paberimuuseumi \n\"Lumeilm\"\n (lavastaja Siim Angerpikk). Eriti \"Tähelaps\" on varjuteatrina filigraanne töö. Fantaasiaküllast vormi- ja materjalimängu võis näha ka Piip ja Tuut Teatri \n\"Hamleti\"\n, kus mängiti seda vana lugu kohati täiesti jaburalt, aga ometi sisuliselt täpsete pauside ja rütmidega. Vormilt lihtne ja samas leidlik ja eluline oli Zuga Ühendatud Tantsijate \n\"MeeleKolu\"\n Sõltumatu Tantsu Laval. Lavastuses mängiti koolilaste rõõmude ja hirmudega. Hoolimata sellest, et alalõpmata on kuulda nurinat eesti lasteteatri kehva seisu üle, siis tuleb tunnistada, et minu selle aasta kõige enam emotsioone ja tõsist kunstilist naudingut pakkunud teatrielamused pärinesid just lasteteatrist.\nShakespeare’i lavastustest olid huvitavad Andres Noormetsa \n\"Othello\"\n Vanemuises ja NO99 \n\"Pööriöö uni\"\n koos ERSO ja Ellerheina kooriga. Vormilt keeruline ja sisult lihtsakoeline komöödia oli väga elegantselt tänapäeva maailma keelde tõlgitud. Üldistest tendentsidest võib välja tuua selliseid, mis on alguse saanud juba varem: teatri mitmekesistumine ning väiketruppide ja -teatrite jätkuv juurdekasv, sisulisest poolest intensiivsem tegelemine reaalse eluga.\nKurvastav on, et tunnen järjest enam puudust süvenenud, sisuliselt läbitöötatud lavastustest. See, millest teatris kõige enam puudust tunnen, on eruditsioon. Ka olen näinud liiga palju lavastusi, mis on tegelikult lõpetamata, kuigi vormiliselt on asi justkui valmis. Mulle tundub, et institutsionaalne mitmekesistumine hakkab jõudma kriitilise piirini, kus alustav teater ei saa enam kindel olla, et nad sellise teatrina ka tegutsema jäävad. Noore näitleja toimetulekumudel on juba hoopis midagi muud kui 10 aastat tagasi. Kas mõni uus teater tekib selleks, et jääda, või on ühtse trupina lihtsam endale hüppelaud tekitada, näitab aeg. Nii mõnedki vabatrupid on juba leidnud, et kindlam on end teostada mõne olemasoleva teatriga koostööd tehes, nii näiteks on Tartu Uue Teatri külje all Labürintteatri Ühendus G9 ja Renate Keerdi trupp. See tantsuagentuuridelt pärit mudel paistab juba levivat mujalegi.\n "
        },
        {
          "title": "Pärnumaa viimased ühinejad teevad otsuse uuel aastal",
          "content": "\n\t\t\t\t\tPärnumaal jäävad nelja valla ühinemisotsused uue aasta esimeseks tööpäevaks ja vajalikud dokumendid jõuavad samal päeval ka maavalitsusse. Tahkuranna vald liitub Häädemeeste vallaga ja Surju vald ühineb Saarde vallaga. Pärnust jätkab Ester Vilgats.\r\n\t\t\t\t\t\t\t\t\t"
        },
        {
          "title": "Puideti klubi pidi Rootsis liidri paremust tunnistama",
          "content": "Eesti korvpalluri Jaan Puideti koduklubi Jämtland kaotas eile Rootsi meistrivõistlustel liidermeeskonnale Luleale võõrsil 75:92 (24:26, 28:20, 10:32, 13:14).\n \nEelmises mängus väljakult kõigil üheksal viskel eksinud Puidetil polnud ka seekord kiita viskepäev: kuuest kahepunktiviskest tabas ta vaid ühe. Siiski sopsas korvi ainus proovitud kaugvise ja ka kõik neli vabaviset ning eestlase arvele jäi seega üheksa punkti.\nLisaks võttis ta 27 minuti jooksul neli lauapalli, andis ühe resultatiivse söödu, kaotas korra palli ja tegi kaks viga. Meeskonna parim oli 17 punktiga Niklas Larsson.\nViimasest neljast mängust kolm kaotanud Jämtland asub tabelis seitsme võidu ja kaheksa kaotusega üheksa võistkonna konkurentsis kuuendal kohal. Lulea (13-3) on liider, Tanel Kurbase meeskond Södertälje (8-4) paikneb kolmandal positsioonil.\n "
        },
        {
          "title": "Eesmaa oleks Toomile soovitanud mitte Süüriasse minna",
          "content": "Keskerakonna juhatuse liige ja riigikogu aseesimees Enn Eesmaa ütles, et tema oleks olukorra keerulisuse tõttu soovitanud oma erakonnakaaslasel, eurosaadik Yana Toomil mitte Süüriasse minna.\n \n\"Kui Yana oleks enne oma Süüriasse sõitu küsinud nõu, kas sinna minna või mitte, oleksin soovitanud mitte minna. Esiteks on olukord Süürias väga keeruline ja mitmetahuline ning teiseks on tegemist sedavõrd ohtliku piirkonnaga, et igale sõnavõtule või teole võib järgneda väga vastandlikke tõlgendusi ja mittemõistmist,\" kommenteeris Eesmaa ERR-ile.\nSamas ei näe Eesmaa, et see Eesti välispoliitikat mõjutaks, sest välispoliitikat kujundab ikkagi valitsuskoalitsioon ning parlamendi väliskomisjon koos välisministeeriumi ja riigi välisesindajatega.\n\"Rõhutamist vajab ka asjaolu, et tegemist oli Yana Toomi eraviisilise sõiduga, mitte ametliku visiidiga Eesti Keskerakonna või Euroopa Parlamendi poolt. Seda on ka Yana ise rõhutanud,\" lisas Eesmaa veel.\nKeskerakondlasest Euroopa Parlamendi saadik Yana Toom külastas sel nädalal koos Euroopa Parlamendi ja Venemaa rahvasaadikutega Süüriat, kohtus seal president Bashar al-Assadiga ning käidi ka õhuväebaasis Hmeimimis.\nVenemaa föderatsiooninõukogu veebilehe kohaselt on nende delegatsiooniga kaasas kolm Euroopa Parlamendi saadikut (Eestist keskerakondlane Yana Toom, Lätist Koosmeele rahvasaadik Andrejs Mamikins ning Itaaliast Forza Itaalia poliitik Stefano Maullu.\nToom külastas koos paari europarlamendi kolleegiga Süüriat ka käesoleva aasta juulis.\n "
        },
        {
          "title": "Kristaps Porzingis teenis ajalehelt New Yorgi aasta sportlase tiitli",
          "content": "Ajaleht New York Post nimetas Läti korvpalluri Kristaps Porzingise New Yorgi aasta sportlaseks.\n \nVäljaande ajakirjanik Mike Vaccaro tõi aastat vaagides välja, et esmakordselt ei suudetud viie aasta sees tuua linna ühtki suurliiga tiitlit, aga lätlane on andnud fännidele kõvasti usku.\nNew York Posti hinnangul on New Yorgi aasta sportlase tiitlile kaks tõsist kandidaati - Porzingise kõrval ka ameerika jalgpallur Odell Beckham Jr. -, kuid lõplik valik langes meie lõunanaabri kasuks.\n\"Kristaps Porzingis tegi midagi palju muljetavaldavamat: ta on külvanud uut lootust Knicksi fännide seas - nende optimismil pole aastaid alust olnud. KP6 edestab OBJ-d napilt,\" võttis väljaanne kokku.\nSel hooajal on lätlasest ääremängija visanud New Yorgi meeskonna eest keskmiselt 20,1 punkti ja võtnud 7,7 lauapalli. Debüüthooajal olid vastavad numbrid 14,3 ja 7,3.\nNew York Knicks püsib hetkel idakonverentsis viiendal kohal ehk pääseks tänase seisuga NBA \nplay-off\n mängudele.\n "
        },
        {
          "title": "Haldusreformi viimane seis numbrites: omavalitsustest ligi 80 protsenti jõudsid ise ühinemisotsusteni",
          "content": "Neljapäeval kinnitas valitsus seitsme ühendvalla tekke. Riigihalduse ministri Mihhail Korbi sõnul plaanib valitsus järgmistel istungitel kinnitada veel vähemalt 33 uut omavalitsust.\n \nRahandusministeeriumi pressiesindaja Karel Hanni saatis ERR-i uudisteportaalile haldusreformi värskeima seisu numbrites.\nMinister Korb ütles reedel ERR-ile, et tunnustab kõiki neid, kes on ühinemisotsused tänaseks ära teinud ja leiab, et haldusreformi esimest etappi võib lugeda õnnestunuks. \"Omavalitsustest ligi 80 protsenti jõudsid omaalgatuslikult ühinemisotsusteni,\" põhjendas ta.\nSamuti on Korbil hea meel, et paljud omavalitsused kirjutasid tulevikuplaanid ka juba ühinemisdokumentidesse sisse ning see tähendab, et ühinejad keskendusid suuresti oma tulevikule ja arengule.\n \n\n \n "
        },
        {
          "title": "Toom külastas Süürias ka Vene õhuväebaasi",
          "content": "Koos Venemaa rahvasaadikutega Süüriat külastanud eurosaadikud, nende seas ka Keskerakonna liige Yana Toom, külastasid lisaks Damaskusele ka Vene õhuväebaasi Hmeimimis.\n \nVenemaa föderatsiooninõukogu veebilehe\n kohaselt on nende delegatsiooniga kaasas kolm Euroopa Parlamendi saadikut (Eestist keskerakondlane Yana Toom, Lätist Koosmeele rahvasaadik Andrejs Mamikins ning Itaaliast Forza Itaalia poliitik Stefano Maullu.\nToom rääkis ERR-i portaalile Beirutis viibides, et see baas täidab ühtlasi ka vaenupoolte lepituskeskuse rolli.\nToom ütles, et nendele räägiti 15.-22. detsembrini kestnud suuroperatsioonist, kui Aleppost viidi välja ca 31 000 tsiviilelanikku.\n\"Aga see oli ka kõik, aega küsimusteks ei olnud. Nii, et minu põhiline mulje on lendamine sinna ja tagasi, sest seal me veetsime natuke üle tunni. Hakkas lähenema äikesetorm ja me pidime ruttu sealt ära lendama,\" lausus ta.\nKüsimusele, kas Toomi arvates on Süüriasse nüüd rahu saabunud, vastas ta nii. \"See on kaheksas kord viie aasta jooksul. Aga kunagi pole olnud nii tugevaid garante selle taga nagu on Venemaa ja Türgi, kes sisuliselt kontrollivad suurt osa sõja osapooltest. Aga vaatame,\" sõnas Toom.\nLäti eurosaadik Andrejs Mamikins külastas ka Süürias langenud Vene sõduritele pühendatud monumenti. Läti välisminister Edgars Rinkevics on Mamikinsi visiidi Süüriasse hukka mõistnud.\nNeljapäeval kohtus Venemaa poolt \"föderatsiooninõukogu ja europarlamendi ühisdelegatsiooniks\" nimetatud grupp Süüria presidendi Bashar al-Assadiga.\nToom külastas koos paari europarlamendi kolleegiga Süüriat ka käesoleva aasta juulis.\n "
        },
        {
          "title": "Kristjan Ilves tuli kindla ülekaaluga Eesti meistriks",
          "content": "Otepääl peetud kahevõistluse tavadistantsi Eesti meistrivõistlustel tuli ülekaalukaks võitjaks Kristjan Ilves, kes edestas lähimaid konkurente pea kahe minutiga.\n \nIlves sai hüppevoorus teise koha, kaotades parimale Artti Aigrole 22 sekundiga. Murdmaarajal Aigrost aga kiirematega võrdset ei olnud ja ta vajus lõpuks kümnendaks.\nKahe kuu pärast algavatele Lahti maailmameistrivõistlustele pääsemisest unistav Aigro tuligi täna starti eesmärgiga saada hüppetreeningut. \"Hüppemäel jäin enda tulemasega täitsa rahule. Olid täitsa head hüpped, aga suusarajal tulin lihtsalt läbi tegema seda. Polnud suusatamisega üsna kaua tegelenud,\" sõnas Aigro ETV-le.\n\"Hüpe on natuke ebakindel, ei ole seda leidnud,\" lausus Ilves. \"Aga murdmaapoolel tundsin ennast väga hästi. Isegi vahe kasvas päris palju, järgi ei andnud. Sõitsin lõpuni ilusti. Loodan, et saan hüppe ka ilusti kätte, siis saab MK-le jälle hea tujuga minna.\"\nTeisele kohale kerkis hüppevooru kolmandalt positsioonilt Han Hendrik Piho (+1.55), kes suutis edestada Karl-August Tiirmaad (+1.57).\nKuue parema sekka mahtusid veel üheksandalt kohalt rajale läinud Kail Piho (+3.26), Andreas Ilves (+3.57) ja Markkus Alter (+8.42).\nNaiste konkurentsis oli stardis kolm kahevõistlejat. Eesti meistriks krooniti Triinu Hausenberg.\n "
        },
        {
          "title": "FIS kaebuseid ei rahuldanud: Venemaa ässad jäävad Tour de Skilt eemale",
          "content": "Rahvusvaheline suusaliit (FIS) avaldas reedel, et 22. detsembril ajutise võistluskeelu saanud kuue Venemaa murdsuusataja apellatsioonid ei olnud edukad ning nende võistluskeelud jäävad jõusse.\n \nKuus kõnealust suusatajat on Julia Ivanova, Jevgenia Šapovalova, Aleksandr Legkov, Maksim Võlegžanin, Jevgeni Belov ja Aleksei Petuhhov. Dopinguga patustasid sportlased 2014. aasta Sotši olümpiamängudel.\nSuusatajad esitasid apellatsioonid lootuses pääseda 31. detsembril algava Tour de Ski starti, kuid FIS lükkas need ühehäälselt tagasi.\nLegkov võitis Sotšis meeste 50 km vabatehnikadistantsi ja tuli Venemaa koondisega teatesõidus hõbedale. Võlegžanin teenis mängudelt aga kolm hõbedat: lisaks teatesõidule ka paarissprindis ja 50 km distantsil.\n "
        },
        {
          "title": "Audit: maanteeamet peab toetusrahad EL-ile tagasi maksma",
          "content": "Rahandusministeeriumi hinnangul peab maanteeamet Euroopa Liidule tagasi maksma enam kui miljon eurot, kuna amet valis Tartu läänepoolse ümbersõidu esimesel ehitusalal vale hankeliigi. Sama hinnang ähvardab ka Keila-Paldiski teelõigu hanget.\n \nRahandusministeeriumi auditi hinnangul peab maanteeamet tagasi maksma enam kui miljon eurot Euroopa Liidu raha. Nimelt pidanuks amet korraldama Tartu läänepoolse ümbersõidu esimese ehitusala tarbeks rahvusvahelise hanke, korraldati aga riigisisene. Peagi valmiv teine audit võib tagasinõutava summa kahekordistada, sest sama viga on tõenäoliselt tehtud ka teisel objektil.\nTartu läänepoolse ümbersõidu esimene ehitusala on sisuliselt kahekilomeetrine teelõik Tartu linna ja Tähtvere valla piiril. Ilmatsalu ringist Raja tänavani kulgeva lõigu korrastamiseks kulus maanteeametil üle nelja miljoni euro, millest suurem osa tuli EL-i vahenditest.\nSee on aga vaid väike osa suurest Tartu läänepoolse ümbersõidu projektist. Nii korraldatigi umbes samal ajal ehk 2014. aasta kevadel koos esimese ala ehitamise hankega ka viienda ehitusala hange. See puudutas samuti umbes kahekilomeetrist teelõiku Tallinna-Tartu-Võru-Luhamaa maanteel. Nende kahe hanke kogumaksumus on ligi 13 miljonit eurot.\nProbleemseks teeb olukorra see, et kui ümbersõidu ülejäänud ehitusetappide tarbeks on korraldatud rahvusvahelised hanked, siis esimeseks etapiks siseriiklik hange. Rahandusministeeriumi finantskontrolli osakonna juhataja Kaur Siruli sõnul tähendab see, et nüüd tuleb maanteeametil osa saadud toetusrahast tagasi maksta.\n\"Tartu läänepoolset ümbersõitu peaks käsitlema sisuliselt ühe ehitusobjektina. Kui seal korraga töid teha, aga natuke erinevates lõikudes, siis peaks need välja kuulutama rahvusvaheliselt. Nende hangete puhul, mis peaks olema rahvusvahelised, aga seda mitte ei ole, on Euroopa Komisjon näinud ette, et tuleks teha 25-protsendiline korrektsioon,\" kommenteeris Siruli ERR-i raadiouudistele, pidades silmas tagasimakset veerandi toetussumma ulatuses.\nEhkki rahvusvahelise hanke peab korraldama juhul, kui kulutatakse üle 5,2 miljoni euro, on läänepoolse ümbersõidu kogumaksumus oluliselt suurem, mistõttu ei piisa siseriiklikust hankest ka sel juhul, kui ühe objekti hind jääb piirmäärast allapoole. Nõnda tulebki maanteeametil miljon eurot tagasi maksta.\nKorduv viga\nKaur Siruli sõnul on lähipäevil valmimas teinegi audit, mis näitab, et maanteeamet on sama vea teinud ka Keila-Paldiski teelõigul.\n\"Seal on sisuliselt tegemist ühe teejupiga, mis on jagatud neljaks hankeks ühel ja samal aastal. Kaks nendest on rahvusvahelised, kaks /---/ siseriiklikud. Ja ka sellest auditist on tulemas samas suurusjärgus mitteabikõlblike kulude soovitus,\" ütles Siruli.\nSisuliselt ootab maanteeametit ligi kahe miljoni euro tagasimaksmine.\nMaanteeameti peadirektor Priit Sauk nii pessimistlik siiski ei ole ja arvab, et audiitorid pole oma hinnangutes täpsed - tema hinnangul Tartu läänepoolse ümbersõidu ehitust ühe objektina vaadelda ei saa.\n\"Tartu läänepoolse ümbersõidu koha peal esimene ja viies ehitusala ei asetse kindlasti järjestikku. Seal on vahel umbes neli kilomeetrit maad ja need on kaks täiesti erinevat tööd - üks neist oli vana tee rekonstrueerimine ja liiklusohutuse parandamine,\" selgitas Sauk. \"Viies ehitusala, kus oli tegemist eritasandiliste viaduktide, uue liiklussõlme ja raudtee ümberehitusega, on täiesti eraldi hange. Me tunneme küll, et oleme käitunud õigesti.\"\nRaha tagasimaksmiseks on sisuliselt kaks alternatiivi: kas maanteeamet nõustub raha tagastama vabatahtlikult või alustab tehnilise järelevalve amet (TJA) toetuse tagasinõudmist. Kusjuures hangete korraldamisel pidi maanteamet TJA-lt kui toetuse rakendusüksuselt luba küsima.\nTJA transpordiinvesteeringute osakonna juhataja Taavi Laja nentis, et ministeeriumi auditi valguses erilist kaalutlusruumi ei ole ning kuidagi peab toetuse Euroopa Komisjonile tagasi maksma. Samuti tõdeb Laja, et 2014. aastal oldi maanteeametiga samal seisukohal, et rahvusvahelist hanget tarvis pole.\n\"Ka meie leidsime, et need etapid ei ole üks tervik, kuna nad on tehniliselt ja funktsionaalselt täiesti erinevad. Ja noh, varasemalt ei ole ka tegelikult meil sellist olukorda tekkinud, et me peame seda niimoodi hindama,\" möönis Laja.\n "
        },
        {
          "title": "Heategevuskool 9: vasak käsi ärgu teadku, milleks parem annab?",
          "content": "Kas oma annetustest rääkimine muudab heategevuse ebasiiraks ja seega justkui vähemväärtuslikuks? Vastupidi – rääkimisega saab toetust mitmekordistada, tuues oma eeskujul annetama ka sõpru ja tuttavaid, kirjutab Urmo Kübar ERR-i heategevuskooli viimases arvamusloos.\n \nMullu hoidis Ameerika heategevushuvilisi – keda muigama, keda vihastama pannes – mitme kuu jooksul elevil Manhattani ühe esinduslikuma kontserdisaali, Avery Fisher Halli ümber toimuv.\nPaarikümne aasta eest surnud Fisher oli harrastusviiuldajast elektroonikaettevõtja, kes 70ndatel annetas New Yorki Filharmooniale üle 10 miljoni dollari (mille väärtus täna oleks ligi 60 miljonit). Tänutäheks nende esindussaal temanimeliseks ristitigi ning rohkem kui 40 aasta jooksul võis Avery Fisher Hallis kuulda maailma kauneimaid muusikapalu maailma parimate interpreetide esituses.\nEnt eks kõik ju kulub, ning nüüd seisis kontserdimajal ees suurremont ja muud tööd, mille maksumuseks hinnati 500 miljonit dollarit. Ka Ameerika heategevuse kontekstis on see väga suur summa, aga mitte utoopiline – näiteks mullu annetati USA-s kokku rekordilised 373 miljardit dollarit (see on umbes 40 korda rohkem kui Eesti riigieelarve).\nKuid annetuste kogumist takistas üks delikaatne teema – Avery Fisheri nimi. Mida teha olukorras, kus su kunagine rahastaja on ammu surnud, tema antu juba aastakümnete eest kulutatud, aga tema väärikas nimi istub endiselt su remonti vajava maja küljes?\nVast kõlab meile ühe järjekordse välismaa veidrusena fakt, et mitte ainult annetajad ei maksa kultuuriasutusele, vaid ka vastupidi, ja et kõik see käib küsimuse pärast, kelle nimi objektile külge riputada?\nNew Yorki Filharmoonia lahendas selle nii, et ostis ennast kunagise rahastaja nimest vabaks, makstes neid kohtusse kaevata lubanud Fisherite perekonnale “valurahaks” 15 miljonit dollarit. Ning juba teist aastat suunduvad klassikalise muusika sõbrad Manhattanil nüüd meelelahutusärimehe, filharmoonikutele 100 miljonit dollarit annetanud David Geffeni nime kandvasse saali.\nVast kõlab meile ühe järjekordse välismaa veidrusena fakt, et mitte ainult annetajad ei maksa kultuuriasutusele, vaid ka vastupidi, ja et kõik see käib küsimuse pärast, kelle nimi objektile külge riputada. Eestis seonduvad nimelised asutused vähemalt keskealistele ja vanematele kõikvõimalike punategelaste järgi nimetatud koolide, kolhooside ja muu sellisega, nii et küllap läheb aega, enne kui meie filantroobid soovivad oma nimega sellesse ritta astuda.\nSamas ettevõtete sponsortegevuse juures pole ju enam midagi imelikku, et kinod või spordi- ja kontserdimajad kannavad neid rahastavate firmade nimesid. Samuti oleme harjunud, et rahvusromantiliste nimede nagu Jõud või Kalev asemel või kõrval kannab meie lemmiksporditiim mõne toidutootja või ehitusettevõtte oma.\nPisut vähem silmapaistvad, aga samuti täiesti tavalised on ka annetaja nimelised sihtkapitalid ja allfondid näiteks Eesti Rahvuskultuuri Fondi juures. On ju väga kaunis, et nii mõnegi meie seast juba lahkunud tubli inimese nimi ja mälestus elavad edasi tema toetusel täna ja homme sündivates teadus– või kultuurisaavutustes.\n\"Kui sa oma almust jagad, siis ärgu su vasak käsi teadku, mida parem käsi teeb, et su almus oleks varjatud.\"\nTeadagi on heategevus muu hulgas tugevalt seotud kiriku ja religiooniga. Kuigi Eesti kuulub väidetavalt maailma kõige vähem religioossete maade hulka, on kümnest siinsest suurimast annetusi saavast organisatsioonist kuus kogudused, lisaks veel kristlik Päästearmee.\nSaagu siis meie lühisarja viimases osas lõpuks ka Piiblit tsiteeritud. Sest just sealt, täpsemalt Matteuse evangeeliumi mäejutlusest pärineb üks aeg-ajalt heategevusjuttude juures meelde tuletatavatest põhimõtetest: “kui sa oma almust jagad, siis ärgu su vasak käsi teadku, mida parem käsi teeb, et su almus oleks varjatud.”\nMuidugi ei peeta selle arhailises sõnastuses mõttega silmas mõtlematut rahakühveldamist sinna-tänna, nii et sa isegi aru ei saa, kuhu ja milleks annad. Mõte on selles, et annetus ärgu olgu asi, millega kiidelda, mille eest oodata vimpleid, diplomeid ja aunimesid. Vaid et kõige õigem heategevus peaks justkui jääma andja ja abivajaja vaheliseks asjaks.\nTõsi, on mindki kutsutud nõupidamistele, kus saan ruttu aru, et heategevuse plaanija muretseb rohkem selle pärast, kuidas tehtavale oma logo külge kleepida ja pressiteadetega meediasse jõuda, kui et kas toetus abivajaja elus vajaliku muutuse kaasa toob.\nSamas teame ka, et Eestis on praegu iga annetaja kohta keskmiselt neli mitteannetajat ning et meie keskmine annetaja annab heategevuseks umbes 1 protsendi oma sissetulekust – mõlema näitaja poolest oleme kaugel maas riikidest, mille moodi me üldiselt pigem olla tahame. Peamine põhjus ei ole selles, et meie inimesed ei saaks rohkem annetada, või et meil poleks lahendamist vajavaid probleeme või siis tublisid vabaühendusi, kes meie toetust vääriks.\nVõiksime ja lausa peaksimegi rääkima oma annetustest, neist tublidest organisatsioonidest, keda oleme avastanud ja toetanud.\nEelkõige on asi ikkagi selles, et heategevus ideena pole meil veel kuigi juurdunud. Ja et see juhtuks, peamegi sellest rohkem rääkima. Sest kui nüüd taas Piiblist üht mõtet laenata, siis – alguses on ju sõna. Ja sõnal on võime saada lihaks, teoks.\nKui me räägime sõpradele toredast teatrielamusest, põnevast loetud raamatust või kasvõi avastatud heast nipist, kuidas paremini trenni teha või kooki küpsetada, siis see ei ole ju hooplemine. On hoopis jagamine, et ka teised võiksid meie heast leiust osa ja kasu saada.\nTäpselt samamoodi võiksime ja lausa peaksimegi rääkima ka oma annetustest, neist tublidest organisatsioonidest, keda oleme avastanud ja toetanud. Selle läbi toetame neid tegelikult veel mitmekordselt – nii oma annetusega kui ka loodetavasti oma sõpradest ja tuttavatest uute annetajatega.\nSelle mõttega tõmbamegi meie kahenädalase heategevuskooli seks korraks kokku. Loodetavasti leidsite siit mõned uued vaatenurgad annetamisele, vast lihtsaimale võimalusele, kuidas igaüks meist saab kaasa aidata, et Eesti ja maailm meie ümber oleks selline, millisena neid näha soovime. See on põnev teekond, täis katsetamist, avastamist, õppimist ja rõõmu. Jõudu sellel teel!\nKuni aasta lõpuni võetakse Vikerraadios ja ERR.ee-s igal tööpäeval ette ja seatakse kahtluse alla üks heategevusega seoses levinud arvamus.\nERR.ee võtab arvamusartikleid ja lugejakirju vastu aadressil \n[email protected]\n. \nÕigus otsustada artikli või lugejakirja avaldamise üle on toimetusel.\n "
        },
        {
          "title": "Zlatan Ibrahimovic: me suudame tiitli võita",
          "content": "Inglismaa kõrgliigas mängiva Manchester Unitedi rootslasest ründaja Zlatan Ibrahimovic arvab, et kuuendal kohal olev United võib hooaja lõpus liigakarika pea kohale tõsta.\n \n„Ma usun küll,“ vastas rootslane ESPN-i küsimusele, kas United võib veel Inglismaa meistriks tulla. „Mõned tulemused pole pärast häid mänge meie kasuks läinud, aga me oleme jätkuvalt konkurentsis ning vähendame tippudega vahet.“\nPremier League'is kuuendal kohal olev Manchester United jääb liidrist Londoni Chelseast maha 13 punktiga, linnarivaal City on kolmas ning kuue punkti kaugusel.\n„Loodetavasti teevad teised meeskonnad vigu ning me suudame vahet veelgi vähendada. Me teeme selle jaoks rasket tööd ning usume sellesse. Me oleme siin, et võita. Me suudame seda.“\n„Ma räägin läbi oma jalgade,“ tõdes 35-aastane Ibrahimovic. „Ma ei saa selle eest palka, et suuga rääkida. Ma saan palka, et rääkimiseks jalgu kasutada ning täpselt seda ma teengi.“\n "
        },
        {
          "title": "Süüria relvarahu suures osas peab",
          "content": "Üleriigiline relvarahu Süüria valitsusvägede ja mässuliste vahel suures osas peab. Samas on alates relvarahu sõlmimisest toimunud väiksemaid kokkupõrkeid.\n \nVenemaa ja Türgi vahendatud relvarahu jõustus kohaliku aja järgi neljapäeva südaööl, vahendas BBC.\nRelvarahu hõlmab paljusid mässuliste rühmitusi, kuid ei kehti ISIS-e või kurdide omakaitseväe (YPG) puhul.\nRelvarahu peaks olema sissejuhatus rahukõnelustele, mis peaksid algama sõdivate poolte vahel jaanuaris Kazahstanis.\nOrganisatsioon Süüria Inimõiguste Vaatleja (SOHR) teatas, et enamikus osas Süürias oli möödunud öö rahulik. Samas toimusid ägedad lahingud mässuliste ja valitsusvägede vahel riigi põhjaosas Hama provintsis.\n\"Väikesed mässuliste grupid ja nende relvastatud toetajad püüavad hävitada relvarahu, kuna see teeks lõpu nende kohalolule,\" ütles SOHR-i direktor Rami Abdel Rahman AFP-le.\nDamaskuse lähistel asuva Ida-Ghouta elanikud ütlesid, et ka nemad kuulsid vähem kui kaks tundi pärast relvarahu jõustumist tulevahetust.\nTeised väiksemad kokkupõrked leidsid aset Süüria loodeosas Idlibi provintsis.\nReedel teatati lahingutest ka Wadi Barada regioonist, kus asuvad allikad, mis annavad pealinna joogivett.\nTürgi sõjaväeametnikud teatasid, et Vene sõjalennukid viisid riigi põhjaosas al-Babi linnas läbi kolm õhurünnakut ISIS-e mässuliste vastu.\nVenemaa on toetanud president Bashar al-Assadi vägesid õhurünnakutega alates möödunud aasta septembrist. Türgi on peamiselt aga mässuliste toetaja.\n "
        },
        {
          "title": "Peking ei taha, et USA pakuks Taiwani presidendile transiitpeatust",
          "content": "Hiina Rahvavabariigi välisministeerium kutsus Ameerika Ühendriike üles mitte lubama Taiwani presidenti Tsai Ing-wen USA-sse.\n \nTsai külastab jaanuaris Hondurast, Nicaraguat, Guatemalat ja El Salvadori. Ringreis kestab 7.-15. jaanuarini ning teel Ladina-Ameerikasse ja tagasi on Taiwani presidendil kavas teha transiitpeatus ka Ameerika Ühendriikides, vahendas Reuters.\nPeking avaldas lootust, et Ameerika Ühendriigid ei saada \"Taiwani iseseisvumise jõududele valesid signaale\".\nDetsembri alguses ärritas Hiina Rahvavabariiki see, et USA presidendiks valitud Donald Trump võttis vastu Taiwani presidendi Tsai Ing-weni telefonikõne, milles viimane kinnisvaramagnaati valimisvõidu puhul õnnitles. Ükski USA president või valitud riigipea pole rääkinud Taiwani liidriga alates 1978. aastast. Valge Maja Trumpi telefonikõnest enne selle toimumist teadlik ei olnud. Mitmed analüütikud leidsid, et see samm seadis Pekingi arvates kahtluse alla nn ühe Hiina poliitika.\n\"Ühe Hiina poliitika\" tähendab Ameerika Ühendriikide poolt juba neli aastakümmet rakendatud lähenemist, mille kohaselt ei tunnistata Taiwani iseseisva riigina, kuigi praktikas - sealhulgas ka sõjaliselt - Taipeid toetatakse, vahendasid Reuters, BBC, Yle jt.\nPärast 1949. aastat, kui Hiina kodusõjas lüüa saanud Hiina Vabariigi valitsus Taiwanile evakueerus, on saar olnud praktikas iseseisev riik. Mandri-Hiinat valitsev Hiina Rahvavabariik aga peab saart vaid üheks oma provintsiks. 1971. aastani esindas Hiinat ÜRO-s Hiina Vabariik, pärast seda on esindanud Hiina Rahvavabariik. Taiwani iseseisvust tunnustab ametikult vaid paarkümmend riiki, kuid samas on majanduslikult arenenud Taiwanil tihedad mitteametlikud suhted USA ja Euroopa Liiduga.\nSee, et Washington tunnistab Hiina ametliku esindajana Pekingi valitsust, on olnud Hiina Rahvavabariigi ja USA kahepoolsete suhete aluseks juba aastakümneid ehk alates president Richard Nixoni poolt algatatud suhete soojendamist Pekingiga.\nHiljem Fox Newsi intervjuus märkis Trump, et ta ei soovi, et Pekingil oleks õigus öelda, kelle telefonikõnele ta võib vastata ja kelle omale mitte.\n\"Ma saan täielikult aru \"ühe Hiina poliitikast\", kuid ma ei saa aru, miks me peame olema seotud selle \"ühe Hiina poliitikaga\" ilma, et meil õnnestuks sõlmida Hiinaga kokkulepe, mis puudutaks ka teisi asju, sealhulgas kaubandust,\" sõnas ta.\nTrump selgitas, et tegu oli vaid lühikese telefonikõnega, millega talle võidu puhul õnne sooviti. \"Miks peaks olema mõnel teisel riigil õigus öelda, kelle kõne ma vastu võtan?\"\nVabariiklasest tulevane president on varem Hiinat ka sotsiaalmeedias teravalt kritiseerinud, näiteks süüdistas ta Pekingit valuutakursiga manipuleerimises ja sõjalise võimsuse näitamises Lõuna-Hiina merel.\nHiina välisministeerium on öelnud, et peab Trumpi äsjaseid sõnu \"väga murettekitavateks\".\n "
        },
        {
          "title": "\"Eesti TOP 7\" selgitab taas välja aasta muusikavideo",
          "content": "\"Eesti TOP 7\" selgitab taas välja aasta muusikavideo\n \nUue aasta 12. jaanuaril näitab ETV2 taas läbilõiget viimase aasta kodumaiste muusikavideote paremikust. Pingerivi selgitatakse vahemikus 29. detsembrist 2016 kuni 8. jaanuarini 2017 veebihääletuse teel ligi 170 video vahel, mis on 2016. aastal läbi käinud ETV2 iganädalasest edetabelisaatest \"Eesti TOP 7\".\nOma lemmiku poolt saab hääletada saate kodulehel 8. jaanuari südaööni. Viiskümmend videot, mis koguvad enim hääli, avalikustatakse 12. jaanuaril erisaates \"Eesti TOP 7: 2016. aasta parimad videod\".\n\"Eesti TOP 7” aasta menukaimate muusikavideote väljaselgitamine toimub juba seitsmendat korda.\nEelmiste aastate võitjad:\n2015: Hanf Kung \"Plekksüda | Kuu poest Balti jaamani” mixtape” (režissöörid Alar Nilov ja Jevgeni Fridman)\n2014: Epp Kõiv \"Linn on minu” (Demie remix) (režissöör Kristian Künk) \n2013: Metsakutsu \"11” (režissöör Hardu Keerutaja)\n2012: Ans.Andur \"Nüüd käin ringi zombina” (režissöör Hanna Samoson)\n2011: Ewert and the Two Dragons \"Good Man Down” (režissöörid Andzei Matsukevits, Kaimar Kukk) \n2010: August Hunt \"Thomas Malthus´on surnud, mu arm” (režissöör Andzei Matsukevits)\nAnna hääl oma lemmikule SIIN.\n "
        },
        {
          "title": "Neljandik Iru jäätmepõletusjaama kütusest tuleb välismaalt",
          "content": "\n\t\t\t\t\tLõppeval aastal kasutas Eesti Energia jäätmepõletusjaam Irus kütuseks 248 000 tonni sega-olmejäätmeid, neist umbes neljandik veeti sisse välismaalt. Üldse tekib Eestis selliseid jäätmeid aastas umbes 300 000 tonni. Jätkab Reene Leas.\r\n\t\t\t\t\t\t\t\t\t"
        },
        {
          "title": "MK-sarja üldliidrile Shiffrinile polnud Austrias vastast",
          "content": "Ameeriklanna Mikaela Shiffrin võidutses Austrias Semmeringis toimunud MK-etapil kolmel päeval järjest. Teisipäeval ja kolmapäeval saadud suurslaalomi võitudele järgnes neljapäeval ka esikoht slaalomis.\n \nTeisipäeval edestas Shiffrin teiseks tulnud prantslannat Tessa Worleyt 0,78 sekundiga, kolmapäeval oli ameeriklanna prantslannast parem 0,15 sekundit. Slaalomis sai Shiffrini järel teise koha sloveenlanna Veronika Velez Zuzulova, kes kaotas Shiffrinile 0,64 sekundiga.\nMK-sarja üldarvestuses on Shiffrinil 798 punkti, teisel kohal oleval Šveitsi sportlasel Lara Gutil on 583 punkti ning sloveenlannal Ilka Stuhecil 495 silma.\n "
        },
        {
          "title": "Mikser esitab välisteenistuse tugevdamise kava märtsis",
          "content": "Välisminister Sven Mikser esitab uue valitsuse koalitsioonileppes lubatud välisteenistuse tugevdamise kava valitsuskabinetile märtsis, kusjuures ta lubab peatähelepanu pöörata personaliarendusele.\n \n\"Konkreetse välisteenistuse tugevdamise kava esitan valitsuskabinetile märtsikuus. Selle tegutsemiskava koostamisel lähtume Eesti kõige olulisematest välispoliitilistest eesmärkidest,\" ütles Mikser reedel.\nVälisminister viitas Keskerakonna, sotsiaaldemokraatide ning Isamaa ja Res Publica Liidu (IRL) koalitsiooniläbirääkimiste otsusesele tugevdada Eesti välispoliitilist ja diplomaatilist tegevust lähtuvalt maailmas toimuvast.\nMikseri sõnul analüüsib ministeerium hetkel oma senist tegevust ja tegeleb valitsusele esitatava kava väljatöötamisega.\n\"Kindlasti peab välisministeerium oma suurimaks varaks oma võimekaid töötajad, seepärast investeerime eelkõige just personaliarendustesse,\" rõhutas minister.\n\"Samuti analüüsib välisministeerium oma kohalolekut Eesti jaoks olulistes pealinnades ning on võimalik, et mõningaid välisesindusi tuleb lähiajal tugevdada. Samas ei saa välistada, et mõnel pool tuleb esindatust ka koomale tõmmata,\" lisas välisminister Mikser.\n\"Ka on plaanis kaasajastada välisministeeriumi tööprotsesse ja muuta need tõhusamaks kaasaegsete tehnoloogiate abil. Lisaks vajab parandamist meie diplomaatide töökeskkond õige mitmes välisesinduses ning paraku tuleb senisest enam tegeleda ka meie diplomaatide ning nende pereliikmete turvalisuse küsimustega,\" tunnistas Mikser.\nVälisministri sõnul on reformid vajalikud, et olla paremini valmis reageerima väliskeskkonna muutustele ning suuta ennetada väljastpoolt tulevaid ohte. \"Sealjuures tuleb jätkata toimiva välismajanduspoliitikaga ja toetada Eesti ettevõtete eksporti ning pakkuda Eesti kodanikele kvaliteetseid konsulaarteenuseid,\" märkis Mikser.\nTema sõnul on Eesti eesistumine Euroopa Liidu Nõukogus järgmise aasta teises pooles mitte ainult välisministeeriumi, vaid kogu valitsuse prioriteet.\n\"Muidugi on ka meie välisteenistusele eelseisvate aastate jooksul esmatähtsatesks töövaldkondadeks mitmed kogu Euroopa Liidu ees seisvad väljakutsed, mille lahendamisse peame panustama. Nende seas on rändekriis, võitlus rahvusvahelise terrorismiga, olukord Euroopa piiridel ja idapartnerluspoliitika edasiviimine,\" loetles Mikser.\n\"Kindlasti on võrdväärselt oluline toimivate liitlassuhete kinnistamine USA uue administratsiooniga,\" lisas välisminister.\n\"Panustamaks Eesti julgeoleku ja välispoliitilise seisundi kindlustamisse jätkab välisministeerium kampaaniat ÜRO julgeolekunõukogu mittealaliseks liikmeks kandideerimisel, mis lubaks meil veelgi enam panustada rahvusvahelisel õigusel põhineva maailmakorralduse ja kriisiohjesüsteemi arengusse,\" ütles Mikser.\n\"Samuti peab Eesti pidevalt investeerima koostöösse meie lähimate partneritega - Läänemere-äärsete riikidega,\" lisas välisminister.\n\"Praeguses julgeolekuolukorras ei ole Eesti välisteenistusele suunatud ressurss piisav. Peame vajalikuks seda oluliselt suurendada. Suuname rohkem tähelepanu Eesti julgeoleku- ja välismajandushuvide edendamisele ning kaitsele,\" öeldakse peaminister Jüri Ratase juhitava valitsuse koalitsioonileppe välis- ja julgeolekupoliitikat ning riigikaitset puudutavas peatükis.\n "
        },
        {
          "title": "Õhtusöök maailma lõpus ehk Mis saab elust tulevikus",
          "content": "Lõõmav päikesepaiste, talumatu temperatuur ja miljonite ruutkilomeetrite jagu üdini läbikuivanud pinnast. Maa pole miljardite aastate pärast kuigi elusõbralik paik. Aasta lõpus on kohane heita pilk planeedi kaugemasse tulevikku ja teha ülevaade elu viimastest hingetõmmetest. Kasvõi selleks, et uuel aastal seda senisest kõrgemalt hinnata.\n \nVäljasuremine\n\"Mikroobid kustutavad viimase küünla. Miljard aastat enne elu kuhtumist kuulub planeet täielikult neile. Kuid 2,8 miljardi aasta pärast muutuvad Maal valitsevad tingimused ka nende jaoks talumatuks. Elu, vähemalt sellisel kujul, nagu meie seda tunneme, lakkab olemast,\" tõdes Cornelli ülikooli Carl Sagani nimelise instituudi astrobioloog Jack O'Malley-James. Lilled, loomad, puud, liblikad ja kõik muu silmale nähtav elu kaob juba miljardi aasta jooksul.\nElusorganismidel on Päikesega vedanud. Suurema osa oma elust rahuliku ja suuremaid üllatusi valmistav peajada täht annab elule õilmitsemiseks miljardeid aastaid. Kuid pika ilu peale tuleb ikka pill. Päikese eredus kasvab aeglaselt, kuid järjekindlalt. Umbes 500 miljoni aasta pärast tunnevad selle mõju esimesed hulkraksed.\nKeskmise õhutemperatuuri tõusuga käsikäes tõuseb õhus leiduva veeauru hulk ja tuule tugevus. Ookeanid hakkavad aurustuma. Kiirenenud silikaatkivimite erosioon langetab atmosfääris leiduva süsihappegaasi hulka. Juba kord vahevöösse sukeldunud kivimitesse vangistatud süsinik ei jõua laamade liikumise aeglustumise tõttu enam nii kiiresti maapinnale. Taimed kiratsevad. Ligikaudu 600 miljoni aasta pärast leidub C3-fotosünteesi kasutavate taimede jaoks õhus süsihappegaasi liiga vähe.\n\"Maast saab mikroobide maailm, mida aeglaselt steriliseeritakse. Ent nagu teame, on bakteritest, eriti ekstremofiilidest, juba äärmiselt raske lahti saada\"\n\"Võttes arvesse, et tänapäeval moodustab nende biomass kõigi elusorganismide massist umbes 95 protsenti, on see elule esimene tõsisem hoop. Atmosfääri hapnikutase hakkab geoloogilises mõttes kiiresti langema. Linnud ja loomad surevad välja paar miljonit aastat pärast C3-taimede hukku,\" selgitas O'Malley-James. Sellele järgneb kalade, kahepaiksete ja roomajate allakäik. C4-fotosünteesile, evolutsiooni hilisemale innovatsioonile toetuvad taimed peavad vastu paarsada miljonit aastat kauem. Samas tempos marsib väljasuremisele vastu putukariik.\n\"Teistele päristuumsetele saab süsihappegaasi nappus saatuslikuks ligikaudu 1,3 miljardi aasta pärast. Edasi saab Maast mikroobide maailm, mida aeglaselt steriliseeritakse. Ent nagu teame, on neist, eriti ekstremofiilidest juba äärmiselt raske lahti saada,\" sõnas astrobioloog. Paradoksaalsel kombel muutub taimede eelneva väljasuremise tõttu ja aeglaselt vulkaanidest immitseva süsihappegaasi mõjul metaani eritavate bakterite jälg atmosfääris tugevamaks kui kunagi varem.\n toshihiro Gamo/Creative Commons\nElu viimane hingetõmme\n algab 1,8 miljardi aasta pärast. Taevalaotusel lõõmava päikese tõttu on avakosmosesse haihtunud suurem osa planeedil leiduvast veest. \"Püsima jäänud bakterid leiavad oma viimase pelgupaiga tõenäoliselt sügaval maa all asuvates koobastikes ja kunagistes ookeanisüvikutes. Ühesõnaga kõikjal, kus veel natukenegi vett leidub,\" lisas O'Malley-James. Tõsi, ookeanisüvikud pakuvad vaid ajutist varjupaika.\nEksistentsiks talutavama temperatuuri otsingud ajavad bakterid kõrgemale atmosfääri ja kõrgmägedesse. Laamtektoonika lakkamise tõttu kasvavad vulkaanid tänasest mitu korda kõrgemaks. Vulkaanilõõride lähistel elavatel bakteritel on võimalus kasu lõigata magmas peituvast veest, mis atmosfääris pärast maapinnale jõudmist sobivatel tingimustel kondenseerub.\nHiljemalt 2,8 miljardi aasta pärast lõpeb tõenäoliselt ka nende pidu.\nPäästja\nKüll võib oletada, et Maad kaugemas tulevikus asustavad mikroobid on tänastest märksa vastupidavamad. Kaasnevalt atmosfääris leiduva hapniku ammendumise ja osoonikihi hävinguga peavad need suutma trotsida näiteks intensiivset ultraviolettkiirgust, milleks on tänapäeval võimelised vaid vähesed. Õnneks ei toimu O'Malley-Jamesi ja tema kolleegide kirjeldatavad väljasuremised tempos, millega on inimesed harjunud näiteks kliimamuutuste puhul. Lühimaks oluliselt ajavahemikuks on miljon aastat. Potentsiaalselt on elul kohastumiseks küllaga võimalusi.\nAstrobioloog märkis seejuures, et kuigi nende kasutatavad mudelid põhinevad teadlastel parimal arusaamisel sellest, kuidas maailm toimib, on evolutsiooni edasist käiku raske prognoosida. \"See on juba olemuslikult äärmiselt juhuslik protsess. Rangelt võttes on meil võimatu ennustada, kuhu suunas see miljardi aasta pärast liigub. Saame teha oletusi vaid selle põhjal, kuidas on suutnud elu trotsida äärmuslikke tingimusi minevikus. Miski ei garanteeri aga, et see juhtub ka tulevikus,\" märkis O'Malley-James.\nTeisisõnu on tegu kõige hullemate stsenaariumitega, mida võivad süngemaks muuta vaid näiteks supervulkaanide pursked või Maa kokkupõrge hiidasteroididega.\nMaast kaugemale\nTeadlased ei ürita inimkonna koduplaneedi kaugemat tulevikku lahates rahuldada vaid nende enda ja teiste morbiidset uudishimu. Päikesesüsteemist kaugemal asuvate planeetide teleskoopide kogutud andmete analüüsil on jõutud muu hulgas järeldusele, et iga 12. Päikest meenutava tähe ümber võib elukõlblikus piirkonnas tiirelda Maa-sarnane planeet.\nTeised uuringute tulemused pole olnud sedavõrd helded. Mudelid on viidanud, et Maa-sarnased kiviplaneedid tekivad tavaliselt tähele märksa lähemal kui üks astronoomiline ühik. Teisisõnu meenutaksid need parimal juhul eluvaenulikku Veenust või isegi Merkuuri.\n\"Tuleviku-Maad võib pidada tegelikult mõnes mõttes tulnukaks meie enda planeedisüsteemis, sest asub meist ajalises mõttes sedavõrd kaugel.\"\nNii või teisiti peavad astrobioloogid rinda pistma tõdemusega, et pooled Päikesest kuni saja parseki kaugusel asuvatest tähtedest on vanemad kui kuus miljardit aastat ehk Maa kodutähest oluliselt vanemad. \nSeega ei meenuta \nka potentsiaalselt neid asustavad eluvormid enam Maal nähtavaid. Maa-välist elu otsivad astronoomid ei pruugi elu ära tunda isegi siis, kui nad õigel ajal teleskoobisilma õigesse ruumipiirkonda suunaks.\nSiin tulebki mängu Maa enda tuleviku uurimine. \"Tuleviku Maad võib pidada tegelikult mõnes mõttes tulnukaks meie enda planeedisüsteemis, sest asub meist ajalises mõttes sedavõrd kaugel. Kuna teame siinsetest geoloogilistest ja biokeemilistest protsessidest küllaltki palju, võiksime teha suhteliselt häid ennustusi ka selle kohta, millised atmosfääris leiduvad gaasid viitavad planeedi ühel või teisel arengujärgul elule,\" selgitas O'Malley-James.\nNASA/gsfc/Creative Commons\nPraegusel, umbes 4,5 miljardi aasta vanusel Maal võib pidada kõige usaldusväärsemateks sõrmejälgedeks hapnikku, osooni ja metaani. Hea õnne korral võiks kaugel eksoplaneedil teleskoobi Päikesesüsteemi poole suunanud eksoastronoom tabada nende jälgi ka Maa atmosfääri läbinud päikesevalguses. Umbes miljardi aasta pärast suuresti mikroobidega kaetud Maal oleks peaasjalikult lämmastikust ja süsihappegaasist koosnevas atmosfääris\n peamine kahtlusalune metaan\n, mis on paljude mikroorganismide ainevahetusprotsesside kõrvalprodukt.\nTsivilisatsiooni nekroloog\nKõrgelt arenenud tsivilisatsioonide olemasolule viitavate signaalide nappus on pannud astrobioloogid mõtlema tõsiselt ka märkidele, mis \nosutaksid hoopis nende hukule\n. Populaarse hüpoteesi kohaselt hävitab suur osa potentsiaalselt sündivatest tsivilisatsioonidest end enne, kui nad jõuaks teiste planeetide või isegi tähtedeni.\n\"Astronoomilises mõttes jätab kõige tugevama jälje kontrolli alt väljunud end ise paljundav nanorobotite armee, millel on potentsiaali katta terve planeedi pind.\"\nKummastaval kombel on kõige kergemini inimkonna enda hukuni viivat tuumasõda täheldada kõige raskem. \"Väga õigel ajal väga õigesse suunda vaadates võiksime tuumaplahvatustega kaasnevaid lühikesi gammakiirte purskeid täheldada samade instrumentidega, kui kasutatakse universumi kõige energeetilisemate sündmuste käigus vallanduva gammakiirguse registreerimiseks,\" sõnas O'Malley-James.\nSelleks peaks aga tulnukate tuumaarsenal olema palju suurem Maa superriikide tuumarelvade koguvõimsusest. Astronoomidel on paremad väljavaated registreerida katastroofi järelmõju, mille tunnusmärk on ioniseeritud atmosfääri tontlik sinakasroheline kuma.\n_Gavorche_/Creative Commons\nBiorelvade laastav mõju avalduks atmosfääris metaanetiooli suhtelise sisalduse kasvuna. Gaas vabaneks laipu lagundavate anaeroobsete bakterite elutegevuse käigus. Jälg oleks siiski oluliselt nõrgem kui piiramatu osoonikihti lõhkuvate klorofluorosüsinike kasutus.\nJärgmise põlvkonna teleskoopidega oleks võimalik osoonikihi hävimisele viitavaid jälgi näha, kui nende suhteline sisaldus ületaks Maa atmosfääri klorofluorosüsinike suhtelist sisaldust kümnekordselt. Gaaside jäetavaid märke oleks võimalik täheldada ka sadu tuhandeid aastaid hiljem.\n\"Astronoomilises mõttes jätab aga kõige tugevama jälje \"hallollus\" – kontrolli alt väljunud end ise paljundav nanorobotite armee, millel on potentsiaali katta terve planeedi pind,'' märkis astrobioloog. Planeedilt tagasi kosmosesse peegeldatav valguse hulk oleks tavapärasest suurem paar tuhat aastat. Samas võib oletada, et tõenäosus tsivilisatsiooni hukule viitavate märkide leidmiseks on oluliselt väiksem kui bakteritest ja alamatest eluvormidest kubiseva planeedi tabamine.\nSuur filter\nSurnud tsivilisatsiooni leidmine iseenesest aitaks seada empiirilisemale alusele nimeka Robin Hansoni \"\nSuure filtri\"\n idee. Tõdemuse, et ühel või teisel hetkel arenguetapil läbib elu sõela, mis ähvardab selle jäädavalt kustutada. Hetkel pole aga piisavalt andmeid, et öelda midagi selle kohta, kas kõige suuremad väljakutsed lasuvad minevikus või tulevikus.\n\"Peame ilmselt leppima, et kalduvus välja surra on vaikeseisund kõigile universumi kivistel ja potentsiaalselt elukõlbulikel planeetidel tekkinud eluvormide jaoks.\"\n\"\nLaiemas plaanis\n, et kalduvus välja surra on vaikeseisund kõigile universumi kivistel ja potentsiaalselt elukõlblikel planeetidel tekkinud eluvormide jaoks. Küsimus on selles, kas see omandab võimekuse selle ärahoidmiseks end ümbritseva keskkonna stabiilsena hoidmiseks piisavalt kiiresti,\" nentis Charles Lineweaver, Austraalia riikliku ülikooli astrobioloog.\nMõneti teise nurga alt osutas probleemistikule ka O'Malley-James. \"Kui me peaksime tõepoolest leidma kunagi planeedi, millel on elu parasjagu kustumas või millel on mõistuslik elu end ammu enne seda hävitanud, paneks see meid ilmselt tundma meie enda planeedi käekäigu pärast märksa suuremat muret. Iseasi on muidugi see, kas me peame nii kaua ootama,\" mõtiskles astrobioloog.\n "
        },
        {
          "title": "Snowden ja Manning esitasid Obamale armuandmispalve",
          "content": "Neli tuntud lekitamisega seotud isikut - nende seas ka Edward Snowden ja Chelsea Elizabeth Manning - esitasid ametist lahkuvale USA presidendile Barack Obamale armuandmispalve.\n \nTeised kaks armuandmist taotlevat leiktajat on erukindral James Cartwright ja endine Luure Keskagentuuri ametnik John Kiriakou. Hetkel viibib neist ainsana vanglas Manning. Cartwright karistati lekitamisega seoses tingimisi, Kiriakou vabanes vanglast 2015. aastal ning Snowden viibib endiselt Venemaal ja teda pole USA kohus veel süüdi mõistnud, küll on aga esitatud süüdistused, vahendas Politico.\nObama armuandmisi jälginud õiguseksperdid peavad ebatõenäoliseks, et president nimetatud meestele enne oma ametiaja lõppu armu annab. Esiteks on lekitajate avaldused tehtud ajal, mil andmelekked ja küberkuriteod on USA-s äärmiselt suure tähelepanu ja kriitika all. Teiseks ei sobi meeste profiil kokku Obama armuandmiskampaania peamise teema ehk mittevägivaldsete narkokuritegude eest karistusi kandvatele inimestele uue võimaluse pakkumisega.\nNäiteks Minneapolise St. Thomase ülikooli juuraprofessor Mark Osler ei pea usutavaks, et lähinädalatel lisandub armuandmiste nimekirja mingeid avalikkuse jaoks tuntud nimesid.\nValge Maja pressiesindaja ei soovinud kommenteerida Obama ametiaja viimastel päevadel toimuvate armuandmiste plaane. Obama on andnud varem mõista, et tema ei soovi 16 aastat tagasi tekkinud olukorda, kus ametist lahkuva Bill Clintoni viimase minuti armuandmised tekitasid palju segadust ja pälvisid avalikkuses rohket vastukaja.\n "
        },
        {
          "title": "Naiste meistriliiga turniiri võitis Tallinna Flora",
          "content": "Jalgpalli aastalõputurniiri viimasel võistluspäeval asusid esmalt võistlustulle seitse naiste meistriliiga klubi, kes pidasid omavahel üheringilise turniiri.\n \nVõitjaks tuli täiseduga mänginud Tallinna Flora, kes kogus 18 punkti, Pärnu JK kogus 11 ning Tallinna Levadia kolmandana 8 punkti.\nTurniiri parim väravalööja oli Ulrika Tülp, parim mängija Kairi Himanen, mõlemad esindasid Pärnut, parim väravavaht oli Getriin Strigin Florast.\nVarasematel aastatel on naiste meistriliiga turniiril võidu koju viinud Tallinna Flora, Pärnu JK ja Tallinna Levadia naiskonnad.\n "
        },
        {
          "title": "Maailma parim jalgpallikohtunik võib kaaluda Hiinasse kolimist",
          "content": "Teisipäeval Dubais toimunud auhinnatseremoonial maailma parimaks jalgpallikohtunikuks nimetatud inglane Mark Clattenburg tunnistas, et võib kaaluda Inglismaa kõrgliiga asendamist Hiina Superliigaga.\n \n„Vaadeldes üleminekuid ja värbamisi, üritab Hiina kahtlemata sealset jalgpalli arendada,“ tõdes lõppeval aastal nii Inglismaa karikavõistluste kui Meistrite liiga ja EM-i finaali vilistanud Clattenburg uudisteagentuurile AP.\n„Ma olen Premier League'i lepinguga seotud, kuid ma pean mõtlema oma tuleviku peale. Kui kaua suudan ma kohtunikuametit pidada? Ma olen Premier League'is 12 aastat olnud.“\n„Mul ei ole laual ühtegi pakkumist, kuid kui nad selle teeksid, peaksin ma seda kaaluma. Hetkel naudin ma aga veel töötamist Premier League'is ning UEFA-s,“ sõnas 41-aastane vilemees.\n "
        },
        {
          "title": "Filmiaasta võtavad kokku Tristan Priimägi ja Maria Ulfsak",
          "content": "Täna on Vikerraadio eetris saade \"Filmiaasta 2016\", mis võtab kokku lõppeva aasta säravaimad hetked filmimaastikul.\n \nMis jääb meelde aastast 2016 filmimaailmas? Milline Eesti film on läbilöögivõimeline ka mujal? Kas kodukino seljatab suured kinoteatrid? Küsimustele otsivad vastuseid Tristan Priimägi Sirbist ja Maria Ulfsak Eesti Ekspressist.\nSaadet juhib Tõnu Karjatse.\n\"Filmiaasta 2016\"\n on eetris täna, 30.detsembril kell 14.05. Saadet saab järele kuulata\n Vikerraadio lehel\n.\n "
        },
        {
          "title": "Selgusid võrkpallikoondise EM-i alagrupimängude kuupäevad",
          "content": "Neljandat korda Euroopa meistrivõistluste finaalturniirile jõudnud Eesti meeste võrkpallikoondis peab alagrupimängud 2017. aasta 24., 26. ja 28. augustil. Kõik kolm kohtumist toimuvad Gdańskis.\n \nMeie esimeseks vastaseks on Soome ja ühtlasi on kell 18.30 (siin ja edasipidi on matši algusajad märgitud Eesti aja järgi) algav kohtumine ka turniiri üheks avamatšiks, kirjutab \nvolley.ee.\n C-alagrupis stardib samal ajal Bulgaaria ja Venemaa mäng. Võimsa avaakordi saab turniir samal õhtul Varssavis asuval rahvusstaadionil (PGE Narodowy), kus kell 21.30 kohtuvad Poola ja Serbia.\nTeises voorus läheb Eesti 26. augustil kell 18.30 vastamisi valitsevate Maailmaliiga tšempionite ehk serblastega. Alagrupifaas lõppeb 28. augustil kell 21.30 algava mänguga, kus kohtume valitseva maailmameistri ja turniiri võõrustava Poolaga.\nAlagrupi võitja pääseb otse veerandfinaali, teise ja kolmanda koha omanikud lähevad vastamisi \nplay-off\n ringis, mille võitja liigub samuti kaheksa parema sekka. Meie alagrupi võistkondi ootab ees vastasseis C-alagrupi omadega. Selle neliku moodustavad Bulgaaria, Hispaania, Sloveenia ja Venemaa. B-alagrupis mängivad Itaalia, Saksamaa, Slovakkia ja Tšehhi ja D-grupi kvarteti moodustavad Belgia, Holland, Prantsusmaa ja Türgi.\nNii \nplay-off\n ringi kohtumine kui hilisemad mängud toimuvad Eesti alagrupi meeskondade jaoks Krakówis. \nPlay-off\n'i matš toimub 30. augustil, veerandfinaal 31. augustil. Turniiri poolfinaalid peetakse 2. septembril ja medalimängud 3. septembril. Neile on võimalik juba ka pileteid soetada, mida saab teha \nSIIN\n.\nAlagrupimängude pääsmete müük peaks algama lähinädalatel ja sellest annab Eesti Võrkpalli Liit huvilistele ka koheselt teada. Lisaks koostab alaliit toetajatele ka spetsiaalse fännireisi paketi, mis võimaldab võrkpallisõpradel mugavalt rahvusmeeskonnale kaasa elama minna.\n "
        },
        {
          "title": "Soome kohus mõistis paremäärmuslase suurt tähelepanu pälvinud rünnaku eest kaheks aastaks vanglasse",
          "content": "Soome kohus mõistis reedel vägivallakuriteos süüdi paremäärmusliku organisatsioon Põhjamaade Vastupanuliikumine (PVL) aktivisti, kes lõi septembris kaaskodanikku, kes hiljem suri. Kohus asus seisukohale, et PVL-i liikme jalahoop tekitas ohvrile kehavigastusi, kuid otsest seost löögi ja ohvri hilisema surma vahel pole võimalik tõendada. Seetõttu karistati PVL-i aktivisti kaheaastase vabadusekaotusega.\n \nSündmused said alguse 10. septembril Helsingi kesklinnas, kus toimus PVL-i meeleavaldus. Üks möödakäija asus aga meeleavaldajate vastu protestima ning sattus seejärel PVL-i aktivisti Jesse Torniaineni rünnaku sihtmärgiks, vahendasid Yle ja Helsingin Sanomat.\nKuigi PVL-i aktivisti poolne rünnak (\nvalvekaamera video\n) oli lühike, olid löök ja selle tagajärg nii rängad, et peavigastusega ohver suri 16. septembril haiglas. Samas ei õnnestunud prokuröril protsessi käigus veenda kohut selles, et löögi tagajärjel tekkinud kehavigastused tõid otseselt kaasa ohvri hilisema surma. Kohtus leidsid kaitse poolt äramärkimist näiteks väited, et ohvri surma põhjuseks võis olla see, et ta tarvitas narkootilisi aineid ning lahkus enne oma surma arstide soovitusi eirates haiglast.\nPVL-i aktivisti süüdistati esialgu raskes kehalises vägivallas ja raskendavatel asjaoludel surma põhjustamises. Tornianen eitas aga kõiki süüdistusi peale vägivalla ehk valvekaamera poolt salvestatud jalahoobi. Prokuratuur nõudis Torniainenile kuni kuue aasta pikkust vanglakaristust.\nEsimese astme kohus piirdus reedel aga vaid raskendavatel asjaoludel kehalise väärkohtlemisega ning surma põhjustamist puudutav süüdistus lükati tagasi. Kuriteo puhul arvestas kohus raskendavate asjaoludena seda, et rünnaku toimus ohvri jaoks ootamatult, rünnak oli suunatud ründaja jaoks tundmatu isiku vastu ning et ohvrile ei jäänud võimalust end rünnaku eest kaitsta.\nKohtu hinnangul toetas raskendavate asjaolude rakendamist ka süüdistatava varasem kuriteoregister ning see, et kuritegu leidis aset avalikul üritusel, mille Torniaineni enda organisatsioon oli varem politseis registreerinud. Samas ei nõustunud kohus prokuratuuri seisukohaga, et kuriteol oli rassistlik iseloom, sest prokurör ei põhjendanud, millisesse vähemusrühma ohver kuulus.\nTorniaineni advokaat üritas karistust väiksemaks rääkida muuhulgas väitega, et juhtum on Soome avalikkuses liiga palju tähelepanu pälvinud, kuid kohus seda arvesse ei võtnud.\nProkurör Anja-Riitta Rinkinen kinnitas, et tal on kavas otsus edasi kaevata.\n "
        },
        {
          "title": "Fotod: Vene turistid saabusid aastavahetuseks Tallinna",
          "content": "Lisavagunitega rong tõi Moskva ja Peterburi turistid aastavahetuseks Tallinna - lumetu pealinn tervitas täna järgmist 500 Vene turisti, kes Balti jaamas rongilt maha astusid.\n \nEesti Raudtee pidi tänavuseks aastavahetuse perioodiks panema Tallinn-Peterburi-Moskva rongile lisavagunid, et turistide hordid Venemaalt Tallinna ära tuua. Kõikidele soovijatele pileteid aga ei jagunudki.\nKui 2015. aasta peale kokku tuli rongiga Venemaalt 48 500 reisijat, siis tänavu on neid tulnud juba üle 100 000, ning aasta pole veel päris lõppenud, seega on aastane kasv olnud rohkem kui kahekordne, rõõmustab ka Eesti Raudtee arendusdirektor Toomas Uiboupin, sest möödunud aasta tulemuse pinnalt juleti tänavuseks prognoosida 70 000 Vene turisti, ent prognoosid on uhkelt lõhki.\nSellest 100 000 on detsembrikuus tulnud Venemaalt 10 500 inimest. Mullu detsembris oli reisijaid 9100 ja tänavu jaanuaris 10 000, uude jaanuarisse oodatakse pisut suurematki reisijatearvu.\nDetsembris ongi nõudlus tavapärasest suurem, nii rakendab Eesti raudtee 23. detsembrist 9. jaanuarini lisavaguneid, et korraga 500 inimest rongile mahutada - just nii palju mahub inimesi 14 vagunisse, mis on ka selle rongi võimalikuks maksimumpikkuseks.\n\"See 500 inimest on isegi piinlikult lühike, aga isegi kui tahaks, siis rohkem pileteid pole saada,\" tõdeb Uiboupin, et kõigile soovijatele pileteid ei jätkunudki.\nTallinn-Peterburi-Moskva rong liigub edasi-tagasi korra päevas, seega saaks pikendatud rong kahe suuna peale kokku võtta päevas peale kuni 1000 inimest ehk 500 kummaski suunas. Tegelikkuses sõidab ööpäevas 600-900 inimest ehk 500 tuleb iga päev Venemaalt ja keskmiselt 100-200 sõidab Eesti poolt Venemaa suunas, kuid neistki enamik on Vene turistid, kes tagasi reisivad.\n\"Statistika näitab, et üle 80 protsendi on Venemaa reisijad,\" ütleb Uiboupin, tõdedes, et mingil hetkel on mõlemad otsad üsna täis.\nRongiga sõitvate Vene turistide arv hakkas taas kasvama pärast seda, kui Eesti Raudtee teenuse Go Raililt üle võttis, ehkki tehniliselt teenindab ka praegu reise Go Rail: Venemaa Raudtee tellib teenust Eesti Raudteelt, kellele osutab seda konkursi korras ikka Go Rail juba viimased poolteist aastat. Siiski on toimunud oluilisi muutusi teenuses: praegu on piletihinnad 30-50 protsenti odavamad kui varem, nii et need kannatavad võrdlust bussipiletitega, liinil sõidavad uued vagunid ja restoranvaguni teenus on samuti paranenud.\nAastavahetuseks lisabussid\nPeterburi turistid, kes rongi peale ära ei mahu, saavad Eestisse sõita ka bussiga. Aastavahetuseks kasvanud nõudlusega toimetulemiseks on Lux Express lisanud 23. detsembrist 9. jaanuarini Tallinna-Peterburi liinile kokku 63 lisareisi.\n\"Võrreldes 2015. aastaga on eestlaste osakaal liinil tunduvalt kasvanud ning sama trend toimub ka pühade ajal. Kindlasti ei ole me võrreldes eelmise aastaga Vene turiste kaotanud ja ootame kindlasti kasvu ka pühadeks,\" kommenteeris Lux Expressi müügijuht Sander Lõhmus, kes ärisaladusele viidates ei soovinud täpseid reisijatearve või -prognoose avaldada.\n "
        },
        {
          "title": "Eesti tähistab Soome juubelit suurkontserdiga",
          "content": "Aastavahetusel algab Soome iseseisvuse 100. juubeliaasta. Eestis on juubeliaasta kulminatsiooniks Soome-Eesti suurkontsert 10. juunil.\n \nLisaks Eestile ja teistele naabermaadele korraldatakse üritusi pea sajas riigis üle kogu maailma. Pidustused algavad vana-aastaõhtul suure avaüritusega Helsingis. Suur pidupäev 10. juuni\nEestis on Soome juubeliaasta peasündmus 10. juunil Tallinnas Vabaduse väljakul toimuv Soome 100 suurkontsert. Laval on mõlema riigi tuntud artistid ja kavas on muusikaline segu nostalgiast ning uutest trendidest, soomlaste ja eestlaste ühisesinemistest. Kontserdi ja mitmete teiste juubelisündmuste korraldaja Eestis on Soome Instituut.\nSamal päeval avatakse Tallinnas näitus \"100 Soome asja\". \"Näitus kirjeldab argiste ja humoorikate asjade kaudu seda teed, mida mööda soomlased on tänasesse päeva jõudnud: vaesest riigist üheks maailma arenenuimaks maaks,\" ütles Soome instituudi juhataja Anu Laitila.\nVeel mahub sellesama juunikuu laupäeva kavva Eesti ja Soome ühise sünnipäevapeo auks korraldatud suur jalgpalli maavõistlus, kus samal ajal toimuvate kümnete jalgpallimatšide käigus püütakse välja selgitada, kumb maa vutis parem on.\n\"'Jagatud rõõm on mõõtmatu ja on siiralt hea meel, et saame rahvana tähistada seda erakordset juubelit koos naabritega. Soojad tervitused üle lahe juubeliaasta alguse puhul,\" ütles Eesti Vabariigi 100. aastapäeva korraldustoimkonna juht Jaanus Rohumaa.\nSoomega seotud sündmusi toimub Eestis palju kogu 2017. aasta vältel - olgu nimetatud või fotokonkurss \"100 hetke\", kus eestlased pildistavad Soomet ja soomlased jäädvustavad Eesti hetki, aga Eestis saab proovida ka Soome tänavatoitu, näha ja kuulda Soome tsirkuseartiste, kirjanikke, muusikuid jpt.\n "
        },
        {
          "title": "VIDEO | Lennukad kaadrid laskesuusatamise EMV meeste jälitussõidust",
          "content": "Laskesuusatamise Eesti lahtistel meistrivõistlustel võidutses naiste jälitussõidus ka sprindidistantsil meistriks tulnud Johanna Talihärm, meeste arvestuses ei olnud konkurentsi vanameistrile Roland Lessingule.\n \nLessing edestas teiseks tulnud Rene Zahknat minuti ja 20 sekundiga, Johan Talihärm kaotas talle omakorda kaks sekundit. Kolmapäeval sprindis triumfeerinud Martin Remmelg leppis jälitussõidus neljanda kohaga.\nEesti Laskesuusatamise Föderatsioon avaldas oma Facebooki leheküljel võistlusest ka meeleoluka videokokkuvõtte.\n "
        },
        {
          "title": "Klavan homsest mängust: on suur vahe, kas vastaseks on Crouch või Agüero",
          "content": "Eesti jalgpallikoondise kapten Ragnar Klavan on oma koduklubi Liverpooli eest mängu pääsenud neljas järjestikuses Premier League'i kohtumises, neist viimases kolmes algkoosseisus. Laupäeval sõidab Klavanile ja Liverpoolile külla tugev Manchester City.\n \nTeisipäeval alistas Liverpool koduväljakul 4:1 Stoke City, kuigi külalismeeskond asus kohtumist 12. minutil juhtima. Klavan pidi rinda pistma ka Stoke'i kahemeetrise ründaja Peter Crouchiga. Järgmise vastase City tugeva ründeliini hulka kuulub Crouchist 30 sentimeetrit lühem argentiinlane Sergio Agüero.\n„Loomulikult pead teadma, millise ründaja vastu sa astud – on suur vahe, kas vastaseks on Peter Crouch või Agüero,“ tõdes eestlane Liverpooli koduleheküljele antud intervjuus. „Me peame hästi ründama, kuid samamoodi olema tugevad ka kaitses. See on meie jaoks tõeline väljakutse, tegelikult on seda iga mäng. Me võtame samm korraga.“\n„Kahju, et me ei olnud mängu alguses päris valmis ja nad värava lõid,“ sõnas Klavan mängust Stoke'i vastu . „Meil on siiski väga hea meeskond, mis suudab mängu käiguga kohaneda ja seda me Stoke'i vastu ka tegime. Me hakkasime võimalusi saama ning lõpuks võitsime.“\n„Manchester City on veelgi kvaliteetsem,“ jätkas Klavan. „Kui sa pole kohe mõttega mängu juures, karistatakse sind kiirelt ära. City on väga hea meeskond, kuid seda oleme ka meie ning me mängime koduväljakul.“\n18 vooru järel on 40 punkti kogunud Liverpool Chelsea järel teisel kohal, City jääb Liverpoolist maha ühe punktiga. Tabeliliidril Londoni Chelseal on 46 silma.\n "
        },
        {
          "title": "Jürgen Rooste: spinnmäästrid",
          "content": "Riigikirjanik Jürgen Rooste rääkis igavast kainusest ja möödunud ilusatest aegadest.\n \nMundus vult decipi\n1.\nMe oleme suured spinnimäästrid. … Kõige suuremad. Ükskord me päästsime Eesti häbist. Pea sada tüüpi jõi end korraga puupiiritusest surnuks. Saate aru, Eesti oleks kõigiks aegadeks kaardil kui riik, kus inimesed end lihtsalt massis surnuks joovad (mis on muidugi osaliselt tõsi). Aga vaid üks kõne me ustavatele Araabia sõpradele. Ja vualaa: 9.11! Just hetkel, kui USA lehtede esiuudis oleks olnud, et väike Eesti kuskil Balkani päraperses joob end täiega surnuks.\nNoh, edasi oleme olnud egoistlikumad. Kui 2013. aasta sügisel läks suuremaks jauramiseks, et kõige jubedam uus asi Eesti kultuuris on noored vihased naised, nende enterdatud luule, vabavärsiks pekstud arvamusartiklid, tuli üles otsida vaid vana semu, kohvikutes käulatud kamraad Rosimannus, ta pani oma penid Kaur Kenderi ja Rein Langu kläfima, korraldas nende kohtumise ja kogu \"naisluule\" ununes, sest kõik jaurasid vaid Sirbi ja ta uue riigitruu programmi üle: kuri Tarandi-kährik peksti tagasi pere juurde Tartusse ja Sirp kajastas terve nädala jagu Eesti õitsvat elu kogu ta täiuses.\nNüüd oli jälle keeruline lugu. Korraga paistis kogu Eesti meedia huvituvat Telliskivi hipsterikvartali alternatiivteatri lavastusest, lihtsalt sellepärast, et kolm alkohoolikut, kes seda tegid, läksid korra tõesti ka täispäi lavale (kas seda polnud algusest saati oodata, kas kõik ei värelenud selles lootuses veidi? Eriti need, kes noid poisse ei salli ja seda teatrit.Vidididititt – ja oi! – neid on palju! Eriti vist Postimehes). Ma pidin kogu jõu kokku võtma, helistas vanadele koolivendadele Reaalist – Rõivasele ja Ossinovskile – ja nood olid päri (reaalikate deviis on: üks kõigi, kõik ühe eest!), vahetasid lihtsalt veidi kohti. Kunagi linnavalitsuses veidi tuttavaks saand pikk loikam Ratas (kui ilus Rõivas-Ratas-Rooste, poisid, teeme kunagi valitsuse!), hää poiss, võttis ohates vastu vastiku pääministriameti. Aga jauramine päriselt ei lõppend, me pidime ühe spinni veel tegema.\nDonald Trumpiga oli keerulisem, aga selle tegime ka ära. Svetal on Venemaal sugulased. Mina olen vana Elvise-fänn, mul on lõunaosariikides omad kontaktid.\nJa juba oligi lugu kolmest purjuspäi lavale sattund poeedist edetabelite kolmandal kohal, pea unustatud.\n2.\nKas inimesed olid pettund ja nõudsid raha tagasi, kui Billie Holiday nii ära väsis viskist ja šampanjast, et vaid lalises oma sõnu. Või Janis Joplin? Või kas Pentti Saarikoskil olid süümekad, kui ta ärkas päev hiljem pohmas pääga ja ei mäletand, kas ta Kallio Töölisteraamatukogusse lugejatega kohtuma üldse jõudis? Bukowskil? Ju neil ikka olid süümekad, ikka oli paha.\nNõukogude ajal juhtus estraadikavades, et kogu trupp oli maani lakku täis, isegi siukseid lasteetendusi oli. Rahvakunstnikutele ikka plaksutati. Enne esinemist anti viina. Pärast ka. Ja sakusmenti. Ju nad said enamvähem hakkama ka. Või vahel ei saand, nagu mõnest Volkonski või Mihkel Raua meenutusest võib lugeda. Ma olen veel ise oma lastega käind üht jõulutükki vaatamas, kus kellakägu kapist tõesti välja kukkus … Kordagi ei tekkind mõtet, et peaks nüüd Õhtulehte helistama, et näe, kägu oli laval kännis.\nMa ei ole kuulnud, et publik nõuaks raha tagasi, et Villu Tamme on täna õhtul kaine. Meie Mehe raiderisse kuulus mingil hetke lavatagune süldilaud, on külakultuurikorraldajad mulle poetand. Ma ise põle näind, ei tea öelda.\nSass Müller alustas ükskord kirjandusõhtut – mille ma korraldin – musta laega saalis nii, et kukkus klaveritoolilt maha. Sellega see ka muidugi lõppes. Mülleri Sass oli hää mees. Vanapagan oli veel palju parem mees, soe süda sees, ikka helistas ja kõkutas, et Jürgen, tule läbi ja võta nurga päält poest üks nott ka kaasa. Misse nott oli, ma ei saand kunagi teada. Aga Siima tuli ja tõi meile lauale kiluvõileivad muna ja rohelise sibulaga, lõigutud hapukurgiviilud, vahel miskid marineeritud seened. Vaatas korra ja ütles – poisid, ärge siis viina võtma hakake, ja läks teise tuppa, pani ukse kinni. Mina pidin siis noti kotist välja otsima, see oli rituaal.\nOskar Lutsul oli hell süda, üks vanaproua meenutas, kuidas Luts kõrtsis tema juurde kükitas ja ütles nukralt, et väikse neiu koht ei ole siukses urkas. Mulle meeldib see anekdoot, teate küll, et kui politseinik purupurjus Lutsu Tartu vahel kinni peab 1930ndail kuskil ja ütleb, et oot-oot, teie olete ju üks kuulus inimene, siis Luts uriseb uhkelt vastu: „Jah, ma olen friiiiiideberttuglasss!“\nMuidugi on hää, et on uued ajad, koomas muusikut laval enam ei näe. Riho Sibula pilk on selge, Tanel Padar ei hüppa läbi klaasuste, vaid õpib ülikoolis äriasjandust. Jan Uuspõld on üks soojem ja sümpaatsem inimene üldse, laulab bluusi ja kabareed, ilus. Huvitav, kas Peeter Sauter enam joob? Pole teda kaua näind, vahel tuleb meelde. Meelde tuleb ikka ainult hää.\nAga eks see ongi parem, et ühiskond liigub sinna, et me oleme ise tervemad ja paremad ja … kainemad. Eesti on tõesti üks maailma esimesi maid joomises, s.t enese surnuksjoomises. Üks aasta tuli rõõmusõnum, et olime mitu kohta langend. Tšehhid olid kõige hullemad joodikud. Järgmisel aastal olime jälle esimesed. Huvitav, kas nüüd, Läti viinaralli järel, joome lätlased maailma tippu?\nEelmine pääminister oli maratoonar, nagu üleeelminegi. Präägune oli kunagi tippkorvpallur, tõeline tulevikulootus. Puutin on džuudos kõva käpp. Kui Meri ja Jeltsin klattisid vene vägede väljaviimise kahekesi kõva viinaklaasi taga, kuidas praegused kohtumised välja näeks? Käesurumine? Väiksed vabavisked ja raund maadlust ja siis põsemusid? Aga mitte liiga pedekalt, eks.\n3.\nKaine, igav, turvaline, hää ühiskond. Nagu Astrid Lindgreni maailm, kus kõige hirmsamad on Fille ja Rulle ja kuskil taamal hiiliv onu Einar. Kõik on hästi. Karlsson ja Kalle võidavad niikuinii.\nVõi siis selline kahepalgeline natsikontrollimaailm, me tilluke oma düstoopia. Väliselt loeme kõigile moraali, ehitame paremat-puhtamat-valgemat (hetero)maailma. Ja sisimas keeb säärane porno, räpp ja salaviha, et NO99 ei oskaks sellest MIT-TE-KU-NA-GI tükki teha, isegi kui Ojasool kõiki naisi nähes silme eest mustaks lööks. Või Kunnusel või Kenderil või kogu Eesti kultuuril! Ma tulen ise varsti ja lasen oma naisel teile kõigile ühe kõva tohlaka anda!\nLaeval mängis just bänd, kui Soomes käisime koos, ja ainus, mis neid naaaatuke päästnuks, veidigi hinge sisse puhunuks, olnuks kõva kärakas. Aga me kõik saame aru, et neil on sääl lepingud, et kui ühegi õlle võtad, on läbi … Läbi on muidugi hää kõrtsimusa ajad laevadel, see lohutu sült sääl ei kõlba helpida isegi jokkis vanapaaridele, kelle taldades veel tangotuld.\nŠoštakovitš kirjutas mälestustes ilusasti, et joomine on pea kohustuslik, kui kultuur on riigimonopol (mis ta meil ju ikka on), eriti mõnus on juua ennelõunati, kui päev pole veel päriselt alanud. Kas riigikirjanikul peaks ka oma norm olema, lisaks palgale nt lahtine arve riigikogu puhvetis? Mõnikord on nii raske lavale jõuda. Lavale on alati raske jõuda. 99% teatrit on maruigav. Kolme täis pääosalist ei näe pea kunagi. Häbi teile, häbi, kes te küsisite piletiraha tagasi! Sest kaine pääga mängitakse teile kümnetes kordades kehvemat kraami, kus pole enam tunnetki sees, kus pole teatrit ollagi! Ja te, raisad, plaksutate, vahel tõusete isegi püsti, sest nii on tavaks, nõnda ju passib! Sest see on enamvähem kvaliteetne toode, teatrisarnane produkt.\nAga muidugi, meil on nii mõnus, nii hää olla kaine ja sirge ja ilus (või täis ja jaurata nagu loom). Vaadata tuimade eestlase silmadega järjekordset kultuurset draamat ja õndsalt õhata: vähemasti olid näitlejad kained! Vähemasti seekord … Ilus, see ongi kultuur. Turvaline ja tubli.\nSoovin kõigile, südamest, kainet aastavahetust!\n "
        },
        {
          "title": "Sotsiaaltoetused uue IT-süsteemi hilinemise tõttu välja maksmata ei jää",
          "content": "Vaatamata uuest aastast valmima pidanud sotsiaalkindlstusameti uue IT-süsteemi viibimisele, on teenused ja toetuste väljamaksmine tagatud, kinnitab amet.\n \nSotsiaalkindlustusameti uus infosüsteem SKAIS2 pidi tööd alustama 1. jaanuarist 2017, ent selle valmimine on jäänud venima ning lõplikku tähtaega, millal see valmis saab, ei ole veel teada. Sotsiaalkindlustusameti vahendusel makstakse välja kõiki sotsiaaltoetusi, perehüvitisi ja pensione.\nAmeti SKAIS2 projektijuhi Arvidas Matšenase sõnul makstakse toetusi seni välja vana infosüsteemi abil, kuniks uus rakendub.\n\"Kõikide teenuste osutamine, sh hüvitiste maksmine ja pensionide väljamaksed, on tagatud ja toimivad seni, kuni uus süsteem valmis pole, vana süsteemi kaudu. Kõik vajalikud muudatused selleks on tehtud. Sügisel sai ka vastu võetud otsus, et uue infosüsteemi arendamisega liigutakse edasi samm-sammult,\" kommenteeris Matšenas ERR.ee-le.\nÜks osa uuest infosüsteemist uuest aastast siiski valmib ja rakendub.\n\"Esimesena, 2. jaanuariks, saab valmis uue infosüsteemi ametnikuportaal ja seal sellised teenused nagu kohtueelse elatisabi taotlemine, menetlemine, määramine ja maksmine; töövõimereformiga seoses ühistaotluse andmevahetus töötukassaga. Lisaks veel ka puudetuvastamine ja sotsiaaltoetuse määramine ja maksmine ning puudega isiku kaartide haldamine,\" loetles Matšenas.\nJaanuari teises pooles valmib iseteenindusportaal, kus kliendid saavad teha toiminguid samade teenuste lõikes, mis on valminud ametnikuportaalis.\nEsimeste arendustööde valmides paneb sotsiaalkindlustusamet paika järgmised süsteemiarendused ja nende tähtajad.\n\"See plaan selgub jaanuari lõpuks,\" lubas Matšenas.\nAlgselt pidi sotsiaalkindlustusameti uus infosüsteem valmima juba juuliks, uut tähtaega on pidevalt edasi nihutatud.\nSKAIS2 on viimaste aastate üks suuremaid ja keerulisemaid avaliku sektori IT-projekte, millega on seotud kõik pensionid, perehüvitised, toetused ning andmevahetus erinevate riigiasutuste vahel. Tööd alustas süsteemi arendaja, IT-ettevõte Tieto koos teise tarkvaraettevõtte - Icefire'ga -, kuid nemad loobusid.\nEsialgsete hinnangute järgi pidi uus infosüsteem maksma minema 7,1 miljonit eurot, kuid nüüdseks on eelarve paisunud 7,7 miljonini.\n "
        },
        {
          "title": "Conway: Venemaale kehtestatud sanktsioonid on Trumpi-vastased",
          "content": "Venemaale kehtestatud uued USA sanktsioonid on tegelikult suunatud USA presidendiks valitud Donald Trumpi vastu, sest nendega üritatakse viimast nurka ajada, leidis tema abi Kellyanne Conway.\n \n\"Isegi need, kes on suuremas jaos asjades president Barack Obamaga sama meelt, osutavad, et see, mida ta tegi täna, on osa meetmetest, mida võib nimetada püüdluseks ajada presidendiks valitud Donald Trump nurka,\" rääkis ta \ntelekanalile CNN\n.\n\"See ei ole see viis võimu demokraatlikul alusel rahulikuks üleminekuks,\" lisas ta. \"Kahju, kuid ei ole võimalik mõelda, et poliitika pole sellega seotud\".\nTa nimetas Venemaale kehtestatud sanktsioone \"sümboolseteks\" ja avaldas lootust, et USA liitlased ei järgi president Obama eeskuju\".\nUSA president Barack Obama kehtestas neljapäeval sanktsioonid Vene ametiisikutele ja luureteenistustele seoses sekkumisega Ühendriikide presidendivalimistesse. Moskva eitas neljapäeval kategooriliselt USA süüdistust.\nUSA välisministeerium saatis riigist välja 35 diplomaati, kes töötasid suursaatkonnas Washingtonis ja konsulaadis San Franciscos, andes neile 72 tundi riigist lahkumiseks. Diplomaadid kuulutati \"persona non grataks\" tegevuse eest, mis ei vasta nende diplomaadistaatusele.\nSuleti ka kaks Venemaale kuuluvat kinnisvara - üks New Yorgis Long Islandil ja kuni 40 peret mahutav toretsev jõeäärne kompleks Marylandis, kus armastasid puhata Vene diplomaadid, ent mida USA andmeil kasutati ka luureotstarbel.\nMeetmete seas on sanktsioonid Venemaa Föderaalse Julgeolekuteenistuse (FSB) ja sõjaväeluure ehk Kindralstaabi Luurepeavalitsuse (GRU) vastu. Sanktsioonid kehtestati ka neljale GRU töötajale, teiste seas agentuuri juhile Igor Korobovile.\nLisaks kehtestas USA rahandusministeerium sanktsioonid kolmele ettevõttele ja kahele isikule - Jevgeni Bogatšovile ja Aleksei Belanile - \"seotuse eest pahatahtliku küberalase tegevusega\". Sanktsioonide kohaselt külmutatakse kõik nende varad USA-s, samuti blokeeritakse Ühendriikide ettevõtetel nimetatud isikute ja ettevõtetega ärikoostöö.\nUSA kongresmenid ei pea Obama Vene-vastaseid sanktsioone piisavaiks\nMitmed USA kongressi liikmed riigi kahest peamisest erakonnast kutsuvad üles tugevdama sanktsioone, mis president Barack Obama Venemaale presidendivalimiste häkkimise eest kehtestas.\nUSA väljaande The Hill\n teatel nimetasid Venemaa suhtes karmil seisukohal olevad vabariiklikud senaatorid John McCain ja Lindsey Graham uusi piiranguid \"liiga väikeseks hinnaks, mida Venemaa peab maksma\" ja tõotasid \"algatada kongressis pingutused karmimate sanktsioonide kehtestamiseks\".\nDemokraatide kongresmen Adam Schiff ütles omalt poolt, et \"tulevikus võib vaja minna laiemat sanktsioonide spektrit, et veenda Venemaad mitte sekkuma USA siseasjadesse\".\n\"Venemaa-vastased sanktsioonid, mis täna (neljapäeval) välja kuulutati, on vaid sümboolne samm. President peaks järgmisel nädalal kinnises teabetunnis kongressi ees esinema ja võtma suuna tõeliselt karmidele piirangutele,\" sõnas teine demokraatide esindajatekoja liige Brad Sherman, kes kuulub väliskomisjoni.\nKehtestatud sanktsioonid \"on vaid Venemaa küberrünnakutele vastamiseks vajalike sammude algus\", sõnas demokraatide senaator Richard Blumenthal.\nTema senati veebilehel ilmunud sõnade kohaselt \"on eluliselt vajalik moodustada eriuurimiskomitee\", samuti \"tuvastada Vene rünnaku kogumaht ja suurus\".\n\"President Donald Trumpi administratsiooni vastutuseks jääb nende sanktsioonide range täitmine, selle vastutuse võtab presidendiks valitu täie vajaliku tõsidusega enda peale,\" rõhutas ta.\nVabariiklaste senaator Marco Rubio, kes pürgis samuti USA presidendiks, kuid loobus, ütles, et Vene president Vladimir Putin on sedavõrd julgeks muutunud, et peab võimalikuks USA personali jälitamist Venemaal ja üritab õõnestada valimistesse sekkudes meie demokraatiat\".\nTa märkis, et mõlema erakonna kongressiliikmed peavad \"tugevdama kehtestatud sanktsioone, hoolikalt uurima Venemaa pingutusi USA õõnestamiseks\".\n "
        },
        {
          "title": "Taaramäe mehhaanilisest dopingust: ehk jõuavad asjad nii kaugele, et pätid saavad karistada",
          "content": "Eesti jalgrattur Rein Taaramäe soovis oma Facebooki lehel poolehoidjatele head vana-aasta lõppu ning puudutas muu hulgas ka vastuolulist mehhaanilise dopingu teemat.\n \n„Head vana-aasta lõppu, mu sõbrad ja fännid,“ kirjutas Taaramäe Facebookis. „Spordiaasta oli põnev, huvitav. Rahvusvahelise võiduta hooaeg pole minu jaoks kunagi mingi hea hooaeg olnud ja seekord tuli neid kolm nagu eelmine aastagi!“\n„Mäletatavasti olin kuu alguses kümme päeva tiimiga Hispaanias, kuhu tegin otsa korraliku 20 päeva laagrit Prantsuse Rivieras,“ jätkas Taaramäe aastalõpu kokkuvõtet. „Kui Hispaanias saime kümnest päevast lausa üheksal vihma, siis Lõuna-Prantsusmaal pole juba kuu aega tilkagi vihma tulnud ja temperatuur on püsinud 15-20. Seega treeningud said tehtud, tervis on okei ja enesetunne ka hea.“\n„Suure huviga ootan 28. jaanuaril eetrisse tulevat USA telesaadet „60 minutit“,“ tõdes Taaramäe. „Saates lubati paljastada nii mõndagi mehhaanilise dopingu kohta. Loodan, et nimetatakse konkreetsed tõendid, nimed ja võidusõidud, et kes-kus-mis suli on teinud. Ehk jõuavad asjad ka nii kaugele, et pätid saavad karistada.“\n„Fakt on see, et siiani on teemat väänatud nii ja naa, kuid tippseltskonnas pole seni ühtki vastavat juhtumit ega avastust tehtud. Nii, et oleme valmis hullemaks ja loodame parimat. Niisiis head lõppu ja head uue algust!“\n "
        },
        {
          "title": "Putin ei vasta sanktsioonidele, USA diplomaate välja ei saadeta",
          "content": "Venemaa president Vladimir Putin teatas reedel, et ei vasta neljapäeval teatavaks tehtud Ameerika Ühendriikide sanktsioonidele USA diplomaatide väljasaatmisega.\n \n\"Kodumaale naasvad Vene diplomaadid veedavad aastavahetuse pere ja lähedaste seltsis - kodus. Meie ei hakka Ameerika diplomaatidele probleeme tekitama,\" selgitas riigipea kremli pressiteenistuse teatel.\n\"Meie ei hakka kedagi välja saatma. Meie ei keela nende peredele ja lastele võimalust kasutada neile eraldatud kohti aastavahetuse pidustustel,\" lisas Putin, kes samas avaldas kahetsust, et Barack Obama administratsioon \"lõpetab oma töö sellisel viisil\".\nPutini sõnul kavandab Moskva oma järgmisi samme USA-Vene suhete taastamiseks vastavalt järgmise presidendi Donald Trumpi administratsiooni edasisest poliitikast.\nVenemaa välisministeerium tegi varem president Putinile ettepaneku vastata neljapäeval Ameerika Ühendriikide poolt kehtestatud sanktsioonidele 35 USA diplomaadi riigist välja saatmisega.\nVenemaa välisminister Sergei Lavrov lisas, et samuti taotletakse riigipealt USA suursaatkonna Moskva lähistel asuva suvilakompleksi ja laohoone sulgemist, vahendas TASS.\nLavrov kordas veel üle ka Moskva seisukoha, et Venemaal pole USA valimiste ajal aset leidnud küberrünnakutega mingit seost.\nVälisministeeriumi pressiesindaja Maria Zahharova teatas juba neljapäeval Facebookis, et Moskva teeb vastumeetmed Valge Maja uutele sanktsioonidele teatavaks reedel.\nSamas lükkas Zahharova reedel tagasi rahvusvahelises meedias levinud väited, mille kohaselt plaanisid võimud Moksvas asuva Ameerika kooli sulgemist.\nPressiesindaja rõhutas, et rahvusvahelist kooli, kus õpivad USA, Suurbritannia ja Kanada diplomaatide lapsed, pole kavas sulgeda ning väited selle kohta on täielik vale.\nVälisministeerium teatas, et kokku lahkub USA-st 96 venelast, nende hulgas on nii väljasaadetud diplomaadid kui ka nende perekonnad.\nUSA saadab välja 35 Washingtonis ja San Franciscos tegutsevat Vene diplomaati\nUSA president Barack Obama kehtestas neljapäeval sanktsioonid Vene ametiisikutele ja luureteenistustele seoses sekkumisega Ühendriikide presidendivalimistesse.\nUSA välisministeerium saatis riigist välja 35 diplomaati, kes töötasid suursaatkonnas Washingtonis ja konsulaadis San Franciscos, andes neile 72 tundi riigist lahkumiseks. Diplomaadid kuulutati \"persona non grataks\" tegevuse eest, mis ei vasta nende diplomaadistaatusele.\nSuleti ka kaks Venemaale kuuluvat kinnisvara - üks New Yorgis Long Islandil ja kuni 40 peret mahutav toretsev jõeäärne kompleks Marylandis, kus armastasid puhata Vene diplomaadid, ent mida USA andmeil kasutati ka luureotstarbel.\nMeetmete seas on sanktsioonid Venemaa Föderaalse Julgeolekuteenistuse (FSB) ja sõjaväeluure ehk Kindralstaabi Luurepeavalitsuse (GRU) vastu. Sanktsioonid kehtestati ka neljale GRU töötajale, teiste seas agentuuri juhile Igor Korobovile.\nLisaks kehtestas USA rahandusministeerium sanktsioonid kolmele ettevõttele ja kahele isikule - Jevgeni Bogatšovile ja Aleksei Belanile - \"seotuse eest pahatahtliku küberalase tegevusega\". Sanktsioonide kohaselt külmutatakse kõik nende varad USA-s, samuti blokeeritakse Ühendriikide ettevõtetel nimetatud isikute ja ettevõtetega ärikoostöö.\nValitsus avalikustab ühtlasi Vene kübertegevusega seotud tehnilised üksikasjad, et aidata ettevõtetel end paremini kaitsta võimalike tulevaste rünnakute eest.\n "
        },
        {
          "title": "\"Aastavahetus Kinoteatriga\" loojad: me ei mõelnud sellele, mida publik arvab",
          "content": "Homme jõuab ETV vaatajateni huumorisaade \"Aastavahetus Kinoteatriga\", mis valmis koostöös Arun Tamme ja Andres Kõpperiga. Mehed tõdesid, et saate naljad pole tordi näkkulennutamise stiilis, vaid pigem rohkem süvenemist vajavad.\n \n\"Enda asja vaatame ikka iga kord. Huvitav oleks näha küll, kuidas see siis ikkagi telekast tuleb ja mis see otsene tagasiside publiku poolt on, kas on naljakas või ei ole,\" rääkisid Kõpper ja Arun \"Vikerhommikus\", et on ka ise homme õhtul telerite ees.\nSaade \"Aastavahetus Kinoteatriga\" valmis Tamme, Kõpperi ja Kinoteatri näitlejatega koostöös. \"Esimene eesmärk oli ikkagi see, et endale meeldiks, kui aus olla. Me ei mõelnud selle peale, mida publik sellest nii väga arvab,\" selgitas Tamm. Kõpper usub aga, et publiku tagasiside on tugevalt varieeruv. \"See on täpselt selline asi, et kas väga meeldib või üldse ei saa aru,\" tõdes Kõpper.\nTamm lisas, et tempo on selle aasta saatel aeglasem kui aastavahetusprogrammis muidu harjutud. \"Ta tuleb hästi dialoogipõhine, situatsioonipõhine ja vajab natuke aega ja rohkem tähelepanu,\" tõdes Tamm.\n\"Aastavahetus Kinoteatriga\" on ETV eetris 31. detsembri õhtul kell 22.10. Karmil ja halastamatul pühadeajal saab ühest üksikust Nuustaku lumiste küngaste vahel peidus olevast kõrtsist tormivari kaheksale salapärasele rändurile. Need mehed juba nalja ei mõista, eriti üksteise vastu. Üks maja, üks õhtu, üks suur küsimus, kaheksa meest ja paar nalja. Osades Tõnis Niinemets, Märt Avandi, Ott Sepp, Priit ja Märt Pius, Peeter Oja, Henrik Kalmet, Andrus Vaarik jt.\n "
        },
        {
          "title": "Eurosaadik Halla-aho kaalub Põlissoomlaste esimeheks kandideerimist",
          "content": "Euroopa Parlamendi saadik Jussi Halla-aho ütles ajalehele Helsingin Sanomat, et kandideerib tõenäoliselt Põlissoomlaste erakonna järgmiseks esimeheks. Seega tuleb tal minna vastamisi praeguse parteijuhi, Soome välisministri Timo Soiniga.\n \nHalla-aho märkis, et on saanud palju tagasisidet, millega kutsutakse teda üles parteijuhiks kandideerima.\nErakonna presidendikandidaadiks pürgimist Halla-aho aga eitas.\nPõlissoomlased valivad endale esimehe ja 2018. aasta presidendivalimiste kandidaadi juuni alguses toimuval parteikongressil.\n "
        },
        {
          "title": "Agent: Hiina jalgpalliklubi pakkus Ronaldo eest 300 miljonit eurot",
          "content": "Nimetamata jäänud Hiina jalgpalliklubi on Portugali jalgpallistaari Cristiano Ronaldo eest teinud 300 miljoni euro suuruse pakkumise, teatas portugallase agent Jorge Mendes reedel.\n \nMendese sõnul ei ole 31-aastane Portugali koondise kapten tehingust, mis tooks talle kaasa saja miljoni euro suuruse aastapalga, huvitatud.\n„Hiina turg on uus turg,“ ütles Mendes Sky Italiale. „Nad saavad osta palju mängijaid, kuid Ronaldot pole mõtet jahtida. Cristiano on parim mängija maailmas, parim läbi aegade. On normaalne, et talle tehakse pakkumisi.“\nMendese sõnul pakkus nimetamata jäänud Hiina klubi Ronaldole nädalas pea kaks miljonit eurot, kuid hiljuti Realiga uue, viie aasta pikkuse lepingu sõlminud Ronaldot see ei huvitanud. „Raha pole kõik. Hispaania klubi (Real) on tema elu.“\n "
        },
        {
          "title": "Briti valitsus kritiseeris USA välisministri Iisraeli-teemalist sõnavõttu",
          "content": "Suurbritannia valitsus kritiseeris USA välisministri John Kerry sõnu Iisraeli aadressil ja märkis, et pole sobiv \"noomida\" liitlasriiki demokraatlikult valitud valitsuse koosseisu asjus.\n \nKerry ütles kolmapäeval peetud kõnes muuhulgas seda, et Iisraeli asunduste rajamisega jätkamine ohustab rahu Lähis-Idas ning et peaminister Benjamin Netanyahu juhitud valitsus on \"Iisraeli ajaloo kõige parempoolsem\", vahendas Reuters.\nBriti peaministri Theresa May pressiesindaja sõnas, et kuigi Ühendkuningriigi valitsus on seisukohal, et asunduste rajamine okupeeritud territooriumile on ebaseaduslik, on London samas veendunud, et asundused pole nimetatud konflikti kaugeltki mitte ainus probleem.\n\"Me ei usu, et rahu asjus läbi rääkides saaks keskenduda ainult ühele teemale,\" selgitas Briti valitsuse kõneisik. \"Ja me ei usu, et on sobiv rünnata liitlaseks oleva riigi demokraatlikult valitud valitsuse koosseisu.\"\nKerry kõne oli seotud eelmise nädala ÜRO julgeolekunõukogu resolutsioon, millega kuulutati Iisraeli asundused Ida-Jeruusalemmas ja Läänekaldal väljaspool selle 1967. aasta piire sisuliselt ebaseaduslikeks.\nResolutsiooni puhul oli kõige märkimisväärsemaks asjaoluks see, et julgeolekunõukogu alaline liige USA ei kasutanud - oma varasemat tava eirates - selle tõkestamiseks vetoõigust, vaid USA esindaja jättis hääletamata. Suurbritannia esindaja hääletas koos 14 teise riigiga resolutsiooni poolt.\nPresident Barack Obama administratsiooni ja Netanyahu omavahelised suhted on juba pikemat aega pingelised olnud ning analüütikud nägid selles sammus ametist lahkuva USA presidendi \"ninanipsu\" Iisraeli peaministrile. Samas on senise USA välispoliitilise tava eiramist kritiseerinud lisaks vabariiklastele ka mitmed Demokraatliku Partei poliitikud.\n "
        },
        {
          "title": "Tõll saab Poolast nädala pärast liikuma",
          "content": "Jaanuari algusesse edasi lükkunud parvlaeva Tõll vastuvõtmine Poola Remontowa tehases saab teoks jaanuari esimesel nädalal. Laev läheb jaanuari teises pooles liinile.\n \nParvlaev Tõll loodeti Poola laevatehases vastu võtta veel enne jõule, ent need plaanid läksid vett vedama ja meeskond toodi pühadeks Eestisse tagasi. Jõulu teisel pühal läks aga osa meeskonnast tagasi Poola, ülejäänud järgnevad neile kohe uue aasta esimestel päevadel, nii et nädala pärast saab Tõll Poolast liikuma.\n\"Laeva vastuvõtmine selgub lähipäevil. Ilma laevata ei tahaks mehi enam koju tuua,\" kommenteeris TS Laevade juhatuse liige Kaido Padar ERR.ee-le.\nPlaani järgi hakkab Tõll Poolast 5.-6. jaanuaril tulema. \"Ta tuleb ruttu, kahe ööpäevaga tuleb ära,\" ütles Padar.\nPlaani kohaselt läheb Tõll jaanuari teises pooles Virtsu-Kuivastu liinile.\nTeine Türgi laevatehases valmiv parvlaev - Tiiu - jõuab jaanuari esimesel nädalal veekatsetuste faasi, mis kestab kuni poolteist kuud. Kui kõik plaanikohaselt kulgeb, hakkab Tiiu veebruari keskel Eesti poole sõitma, nii et märtsi keskpaigaks on ta kohal. Tiiu hakkab sõitma Rohuküla-Heltermaa liinil.\nKa teine Poola tehases valmiv parvlaev, Piret, mis Virtsu-Kuivastu liinile läheb, peaks märtsi lõpuks Eestis olema.\n\"Plaan on, et kõik laevad on märtsi lõpuks liinil,\" ütles Padar.\n "
        },
        {
          "title": "Inspektsioon: Eesti panganduse suurim risk tuleneb Põhjamaadest",
          "content": "Finantsinspektsiooni hinnangul tuleneb suurim võimalik risk Eesti pangandusele väliskeskkonnast, sealjuures peamiselt Põhjamaade kiirest laenukasvust ja kinnisvarahindade tõusust.\n \n\"Rootsi pangagrupid moodustavad olulise osa siinsest pangandusturust. Kui Rootsi turu riskid peaks realiseeruma, siis kanduks selle mõju ka Eesti pangandusturule,\" seisab inspektsiooni pressiteates. Riski maandab see, et pankadel on suured omavahendite reservid.\nPangad ja filiaalid teenisid kolmandas kvartalis 81 miljonit eurot kasumit, mida oli 9 protsenti vähem kui teises kvartalis. Pangandussektori tulud olid 10 protsenti väiksemad. Kõige enam on vähenenud muud tulud, mis olid teises kvartalis hüppeliselt suuremad mitme panga äritehingute tõttu, mille najal teeniti ka erakorralist kasumit. Ilma nende tehinguteta oleks kolmanda kvartali kasum olnud 23 protsenti suurem kui teises kvartalis. Peamistest tululiikidest kerkisid intressitulud kvartaliga 3,5 protsenti ja teenustasutulud 0,4 protsenti. Kulude ja tulude suhe on veidi tõusnud 48,3 protsendini.\n\"Hoolimata negatiivsest Euriborist on pangad suutnud suurendada intressitulu ja hoida kasumlikkust, peamiselt tänu tempokale laenukasvule ja võetud juhtimismeetmetele. Kuna netointressitulud kasvavad aeglasemalt kui laenuportfelli jääk, on puhasintressimarginaalid vähenenud,\" kirjutab inspektsioon.\nMitteresidentide hoiuste osakaal kahanes kolmanda kvartali jooksul inspektsiooni teatel märkimisväärselt, 15,5 protsendilt 13,8 protsendini. Vähenesid nii offshore- kui ka muu piirkonna hoiused. \"Kuna mitteresidentide hoiused on olemuselt väga volatiilsed, suurendab selline suundumus pankade ressursi stabiilsust ja vähendab likviidsusriski. Mitteresidentide hoiuste väljavool on mõjutanud muu hulgas hoiuste jäägi üldkasvu, mis on viimase aasta jooksul olnud aeglasem kui varem,\" märgib inspektsioon.\nEestis tegutsevate pankade laenuportfelli aastakasv aeglustus inspektsiooni teatel kolmandas kvartalis 11,7 protsendilt 9,4 protsendini. Ettevõtetele antud laenude jääk kasvas 14 protsenti peamiselt finantsettevõtetele väljastatud laenude toel, mis sisaldasid mitme panga erakorralisi laene grupi sees. Ilma nende tehinguteta oleks üldine laenukasv olnud 6,7 protsenti. Mittefinantsettevõtetele antud laenude jäägi kasv aeglustus 8,2 protsendilt 7,2 protsendini. Eraisikute laenude portfelli kasv aga kiirenes 4,4 protsendilt 4,6 protsendini, sealhulgas eluasemelaenude kasv 4,5 protsendilt 4,8 protsendini.\nHoiuste jäägi aastakasv kiirenes kolmandas kvartalis 2,2 protsendilt 3,6 protsendini. Laenude ja hoiuste suhtarv kerkis kvartaliga 107 protsendilt 109 protsendini. \"Aastavõrdluses on see suhtarv aga märgatavalt tõusnud, peamiselt filiaalide näitaja toel, samas kui kohalike pankade oma on püsinud alla 100 protsendi,\" teatas inspektsioon.\nPankade laenukvaliteet püsis kolmanda kvartali jooksul inspektsiooni hinnangul hea, viivislaenude osakaal laenuportfellis jäi 3,7 protsendi juurde. Kuni kümme päeva viivises olevate laenude maht suurenes, pikemate viivisaegade omad vähenesid. Pikaajalisi, üle 90 päeva viivises olevaid laene oli 1,3 protsenti kogu portfellist. Ettevõtetele antud laenudest olid pikaajalises viivises 1,8 protsenti ja kodumajapidamiste omadest 1,4 protsenti.\nPankade likviidsus on tugev\nPankade likviidsusseis on inspektsiooni hinnangul tugev ja veelgi paranenud. Likviidsuskattekordaja nõude täitmiseks kõlblikud likviidsed vahendid kerkisid kolmandas kvartalis 19,8 protsendini omavahenditest, lisaks on pankadel 7,7 protsenti varadest muid likviidseid vahendeid. Kõik pangad täitsid 100-protsendilise likviidsuskattekordaja nõuet piisava varuga: sektori keskmine näitaja on sellest üle kahe korra kõrgem ehk 211 protsenti.\nPankade ressurss suurenes kolmanda kvartali jooksul 1,4 protsenti 20,8 miljardi euroni. Enim on kasvanud krediidiasutuste ja keskvalitsuse hoiuste maht. Välispankadelt kaasatud ressursi osakaal jäi 21 protsendi juurde. Tähtaegade vaates vähenes kuni kuuekuuliste hoiuse maht ning pikemate tähtaegadega hoiuste oma suurenes. Nõudmiseni hoiuste osakaal kogu ressursi seas on püsinud alates eelmise aasta algusest stabiilselt veidi üle 60 protsenti, tänavu kolmanda kvartali lõpus oli see 62,6 protsenti.\nPankade omakapitali tootlikkus püsis kolmandas kvartalis 12 protsendi juures. See on ligikaudu kaks korda parem kui Euroopa Liidu pankade keskmine näitaja, mis oli Euroopa Pangandusjärelevalve andmetel teises kvartalis 5,7 protsenti.\nUsaldatavusnõuete näitajad olid kolmandas kvartalis endiselt kõrged. Esimese taseme põhiomavahendite suhtarv küündis 31,3 protsendini ning kapitali adekvaatsus 31,8 protsendini. Konsolideeritud arvestuses olid need näitajad 34,9 protsenti ja 35,5 protsenti. Pankadel on seega inspektsiooni hinnangul piisavalt omavahendite reserve võimalike ettenägematute kahjumite katteks.\nPankade äritegevuse katkestuste ja süsteemiriketega seotud kahjujuhtumeid oli 2016. aasta esimese kolme kvartali jooksul kokku sama palju kui aasta varem. Järelevalvetegevuse tulemusel on paranenud üksikute pankade aruandluse kvaliteet katkestuste ja riketega seotud intsidentide kohta, mistõttu on nende arv kasvanud. Intsidentide kestvus on aga samal ajal vähenenud: 2016. aastal on olnud vähem pikaajalise kestvuse ja mitmetunnise taastamisajaga intsidente.\n "
        },
        {
          "title": "Ratas: julgen välja öelda, et usun jumalat",
          "content": "Peaminister Jüri Ratas ütles, et on usklik inimene, aga see küsimus on iga inimese isiklik teema. Kirikus käimine või mitte käimine, et tee tema sõnul kedagi halvemaks või paremaks.\n \n\"Usklikkus väljendub selles, et kõigepealt on küsimus, et kas ma usun, kas jumal olemas. Jah, ma usun seda. /.../ Ma julgen seda välja öelda, et jah, ma usun jumalat,\" ütles Ratas Postimehele antud \nvideointervjuus\n.\n\"Minu puhul ei tähenda see seda, et ma igal pühapäeval käin kirikus või loen jumalasõna, aga kui on hetked, siis ma muidugi pöördun palves ka jumala poole. See on ükskõik, mis eluvaldkonnas - on see poliitika, on need teatud rasked otsused, on need perekondlikud sündmused,\" rääkis Ratas.\n\"Mul on väga paljud tuttavad, kes on kirikuinimesed või käivad kirikus või on kirikus pastoriteks. Aga see ei ole minu jaoks teema, mida ma söögi alla või söögi peale ütlen. Ma olen alati öelnud, et see on väga isiklik küsimus ja kes seda usub või ei usu - see on iga inimese oma valik,\" ütles ta veel.\nRatase sõnul ei pea kõik inimesed kirikus käima, aga need, kes käivad ei ole kuidagi teistsugused või halvemad inimesed.\n "
        },
        {
          "title": "Kelly Sildaru suurim konkurent jääb X-mängudelt kõrvale",
          "content": "Eelmisel talvel Aspeni X-mängudel naiste pargisõidus Kelly Sildarule suurimaks konkurendiks olnud ja lõpuks hõbemedali kaela saanud norralanna Tiril Sjastad Christiansen pidi vigastuse tõttu käimasoleva hooaja juba lõppenuks kuulutama.\n \nChristiansen vigastas septembris Tšiilis peetud MK-etapil põlve ja käis operatsioonil, kirjutab \nPostimees\n. Kuigi ta asus novembris jälle treenima, pidi ta uue põlvevigastuse tõttu nüüd taas operatsioonilauale heitma.\nLõikusest taastumine pidi norralaste sõnul seekord aega võtma umbes pool aastat – vahele jäävad nii seekordsed Aspeni kui ka Lillehammeri X-mängud. „Ta on öelnud, et tema suur eesmärk on nüüd 2018. aastal häid tulemusi teha,\" rääkis Kelly Sildaru treenerist isa Tõnis Sildaru, et Christiansen on sihikule võtnud eeskätt Lõuna-Koreas peetavad Pyeongchangi olümpiamängud.\n "
        },
        {
          "title": "HS-i küsitlus: ökonomistide hinnangul oli euro kasutuselevõtt Soomele pigem kahjulik",
          "content": "Soomes võeti ühisraha euro kasutusele 15 aastat tagasi ehk 2002. aasta alguses. Ajaleht Helsingin Sanomat (HS) küsis sellega seoses juhtivatelt majandusteadlastelt, kas ühisrahaga liitumine on toonud Soomele kasu või hoopis kahju.\n \nSuurem osa \najalehe küsimustele vastanud ekspertidest\n oli arvamusel, et euro kasutusele võtmine on toonud Soome jaoks kaasa rohkem kahju kui kasu.\nEuro suhtes skeptilised ökonomistid tõid näiteks, et vaba ning ujuva kursiga rahvusvaluuta oleks aidanud Soomel 2012. aastal alanud majanduslangusest paremini toibuda ning tervikuna võib seega jõuda järeldusele, et Soome seisukohalt vaadates on euro ebaõnnestunud.\nHS-i küsitlusele vastanute seas rõhutasid euro negatiivseid külgi eelkõige uuringuasutuste ja pankade ökonomistid, ühisraha kaitseks aga võtsid sõna kõige rohkem akadeemikutest majandusteadlased. Osa küsitluses osalenutest siiski juhtis tähelepanu sellele, et mitmetele küsimustele on praeguse seisuga sisuliselt võimatu vastata.\nMajanduseksperdid hoiatasid majandus- ja rahaliidu põhimõtteliste vigade eest juba 1990. aastatel. Hoiatuste peamiseks sisuks oli see, et ühine raha eeldab ka ühist rahanduspoliitikat, sealhulgas ka ühist eelarvet. Ühiseks rahanduspoliitikaks polnud siis aga poliitilist valmisolekut, kuid rahaliit kutsuti sellest hoolimata ellu. Seega said poliitilised eesmärgid aga suurema kaalu kui majanduslikku loogikat käsitlevad põhimõtted.\nSamas tunnistasid ökonomistid, et vaevalt oskas keegi 15 aastat tagasi ette näha, millisesse kriisi satub euro ja rahaliit juba kaheksa aastat hiljem. Eksperdid toonitasid ka seda, et 2010. aastal alanud eurotsooni rahanduskriis pole praeguseks veel lõppenud.\n "
        },
        {
          "title": "Lugege katkendit: Will Selfi \"Vihmavari\"",
          "content": "Kirjastuse Varrak \"Moodsa aja\" sarjas ilmus Will Selfi gobeläänromaan \"Vihmavari\", mille on inglise keelest tõlkinud Triin Tael.\n \nWill Self\nVIHMAVARI\nOriginaal: Umbrella\nInglise keelest tõlkinud Triin Tael\nToimetanud Kirsti Sinissaar\nKujundanud Villu Koskaru\nSari \"Moodne aeg\", 376 lk\n1918\n Naisõiguslane, sotsialist ja sõjamoonavabriku tööline Audrey Death haigestub Euroopas hävitustööd tegevasse letargilisse entsefaliiti, mis tapab kolmandiku ohvritest ning muudab teise kolmandiku elavateks laipadeks.\n1971\n Ligi viiskümmend aastat Frierni psühhiaatriahaiglas hoitud Audrey Death pälvib abielukriisis vaevleva uuendusmeelse arsti Zack Busneri tähelepanu. Kas lootusetuks vaimuhaigeks peetud vanaproua on tegelikult täie mõistuse juures?\n2010\n Frierni vaimuhaiglast on saanud luksuslik korterelamu. Nüüdseks juba pensionil dr Busner uitab mööda Põhja-Londonit, otsides tõde tolle tormilise suve kohta, mil ta postentsefaliitsed patsiendid uue võimsa ravimi abil üle aastakümnete üles äratas.\nBriti kirjaniku Will Selfi ambitsioonikas romaan \"Vihmavari\" (2012) koob kireva gobelääni teadvuse voolust ja sajandi jooksul elatud eludest. Man Bookeri auhinna kandidaatide lõppvalikusse jõudnud vana kooli modernismi vaimus raamatut on võrreldud free jazz’iga: elulood ja sisemonoloogid põimuvad, tegevus hüpleb ajastute vahel, ühe inimese kogemusi filtreeritakse läbi teise omade. Zack Busneri tegelaskuju on tuttav juba Selfi varasematest jutustustest ja romaanidest, see aga, kuidas ta katatoonias patsiendid otsekui imeväel üles äratab, põhineb samal ajaloolisel episoodil, mille briti neuroloog ja kirjanik Oliver Sacks jäädvustas 1973. aastal raamatusse \"Awakenings\".\n \nKATKEND \nOlen ahvmees, olen ahv-ahvmees\n ... \nSaabub Zachary\n – transamehe majakese juurest, kus teekannu kõrval on \ntransistor\n ja aken on praokil, nii et \nThe Kinksi kalüpso\n soojendab külma Friern Barneti hommikut, jääb tema juurde, pärgab tema pea kibekiirelt kondenseeruva \npophingeõhuga\n. \nOlen ahvmees, olen ahv-ahvmees, no olen ahvmees\n ... Muruplatsid ja teeäärised on kastepehmed, tema käed-jalad on jäigad – kangestus, mida ta seostab eilse öö pingul asendiga, kui \nma\n \nnurjasin\n suvalise suguühte koba hakatuse. Sellal kui Miriam nende voodis last toitis, \nkeerdusid trossid ja torujuhtmed piimjaks purtsutossuks – tohutu rakett tõmbus mu kõhu ja reite hälli sisse tagasi ... Olen ahvmees, olen ahv-ahvmees ...\n \nPlastist selgroolülid küfoosselt kokku käänatud\n, oli\n \nAustini rool tema õlgu sikutanud, kui ta autot Highgate’ist siiapoole kangutas ja siis – põlved armatuurlaua all ebamugavalt troppis – läbi Ida-Finchley, seejärel üle North Circulari ja memoriaalhaiglat sirmina varjavatest kortermajadest mööda jõnksutas ning lõpuks paremale Woodhouse Roadile pööras. Kapoti all vasardasid kolvid tema õndraluud, väntvõll ajas vaagnat aina ringiratast, ent ükski seisak ega start, ükski käänak ega kurv – juba ainuüksi tema silmamunade pöörlemine koobastes – ei kahandanud seda survet, vaid kruttis seda keres veelgi sügavamale: \nterapuuri, padruntreipinki, hääledsisse \n... Oma niigi üleskruvitud seisundis oli ta vaadanud linna kui midagi pahupidist, tumeda metsamaastiku ja ludus muru rööpkülikud olid tema silmis inimese kätetöö keset paisuvat tellist, bituumenit ja betooni, \nmis virdab mööda eeslinnatänavate vagusid silmapiiri poole \n... Samal ajal kui tema kodune olukord pole kaugeltki tüüne ega ka mitte ära klaaritud ning eesseisev päev – Oeh!\n Beež antiseptilise kreemi ussike vingerdab mädanevasse lamatiseprakku ... \nMõrult oli ta vaaginud: on mu \ndipl. pshych\n selle esmaabistamise, selle looberdava rahva­omakaitse haige paraadi koha pealt üldse oluline? ... \nOlen ahvmees, olen ahv-ahvmees\n ... Töölesõit käib juba masinlikult. – Ikkagi vapustab teda, et ta sihtpunkt on see \nkingikauplusega arhitektuurne veidrus.\n \nSaabub Zachary\n ... Pehmed kingad kahmavad kruusateed, mis viib personali parkimisplatsilt – kus kellakujuliste lillepeenarde kõrval tiksub jahtuv teras – kaarjate akende ja kaarjate ukseaukude, tõstetud portikuste ja kelpkatusega tornikeste pika korduse poole. \nSaabub Zachary\n ... kes hiilib krobinal keskse kõrge kupli ja selle kõrval seisvate kampaniilide suunas, kus pole eales helisenud ükski kell, kuna need on ainult maskeeritud ventilatsioonišahtid, mis on projekteeritud \nvaimuhaiglast mädalehka välja imema \n... \nSaabub Zachary ... \nkes väldib forsüütiapõõsaste taga redutava tuhmunud pronkskuju mittemidaginägevat pilku – \nilmselgelt hebefreenne \nnoormees ... piinlev nägu igavesti liikumatu, rõivavoldid \nusutavalt rasked \n... sest teda paistab läbi ja lõhki rusuvat eksistents kui selline. \nSaabub Zachary\n ... kes krudistab nüüd kaarjatest akendest ja kaarjatest ukseavadest ja siis \njälle\n kaarjatest akendest mööda. Ta ei sisene sellesse monumentaalsesse silmapettesse mitte grandioossest peauksest – mis on jäädavalt riivis –, vaid silmatorkamatust kõrvaluksest – ja nii peabki, kuna sellega jõuab lõpule eksikujutlus, et ta kohtab mõnd Foscarit või Pisanit, kuna tegelikkus on: \nkuivanud muna \nlaadse vakstuga kaetud madal pink ja selle peal konutav \npatustaja\n, nägu – nagu nii paljudel vaimuhaigetel – \nparadoksaalne kasvaja\n, \nelatanud näojooned on just selsamal hetkel tekkinud, et enesekaitseks tõstetud õla taga vabisema hakata. \nHeidutav hääl ütleb: Sa ei lahku sel nädalal oma osakonnast ja ei saa mingit taskuraha, KAS ON A-RU-SAA-DAV? \nOi, muidugi, see on mulle täiesti arusaadav \n... ja seepärast astub ta nobedasti edasi, soovimata sellist \ntavapärast toorutsemist\n rohkem näha ... \nSaabub Zachary –\n \nja kulgeb \nmööda lühikest niiske saepuruplaadiga tahveldatud koridori, siis mõned trepiastmed alla alumisse koridori. \nSaabub Zachary –\n \nja kulgeb edasi\n – ta on surunud portfelli vastu rinda, avanud klõpsu ja tõmbab nüüd oma valget kitlit\n väikeste jäikade voogudena\n välja. Kitlit läheb sul vaja, Busner, oli Whitcomb öelnud – \nlustakas persevest, pikk nägu kui murd: vuntsid silmade ja suu vahel murrujooneks\n – muidu arvavad patsiendid, et ... \nMida nad arvavad? Mida nad arvavad?! \nKuid konsultantarsti keskendumisvõime oli nii kehv, et ta oli kaotanud omaenda lause vastu huvi ning kukkunud kibuvitsajuurest piibu söestunud sompu teelusikaotsaga suuremaks uuristama, seda nokitsemist nõudvat ülesannet viidi kobalt täide räsasjalgade pahklike põlvede otsas. – Miks olid kõik personali puhkeruumi toolid kas \nliiga madalad või liiga kõrged\n? \nSaabub Zachary –\n \nja kulgeb edasi ...\n \nOlen ahvmees, olen ahv-ahvmees, no olen ahvmees\n, väljapoole käänatud kingad kriipsivad mööda põrandat, libisevad üle linoleumilatakate, laksuvad vastu kiviplaatidega lõike, varbad krahmavad iidset bituumenit – paigus, kus see paljastunud oli. \nKrrr-ahvavad\n. Ta paneb imeks: kellele küll midagi sellist pähe võiks tulla – katta haiglas koridoride, isegi osakondade põrandad teesillutisega? Ja ometi on sellel oma loogika – \nheidutav, lipitsev, tige loogika –\n, mis õigustab oma teguviisi nende häälte kaudu, mis kõmavad \npatsientide luistes-puistes peades, koljukoridorides ja sagaramagalates \n... sest need on maanteedistantsid – sada jardi, sada jalga, veel sada, \ninimhinge North Circular\n. Aga ei mingeid viitasid, \nmitte mingit neljateeristi –\n hoopis: lantsettaknad, mis kiikavad tahmaste laugude alt jalutusplatsidele, \nõigupoolest vanglaõuedele\n, mida eraldavad tiibadest ja müüridest vaheseinad ses \npikas päikesepaisteta kaevikus \nhaigla esimese ja teise korpuse vahel. \nTiibadest võrsuvad müürid – aina rohkem müüre võrsub neist, nii et kogu see hull bakter kasvab soodsas eeslinnasubstraadis järjest suuremaks ja keerukamaks. Saabub Zachary ...\n Koridori akendeta küljes on uksed peremehelike siltidega: \nTRANSPORDITÖÖLISED\n, \nSÖÖKLA\n, \nHOOLDUSOSAK\n \nSÖÖKLA\n, \nSÜNAGOOG\n, \nBUTIIK\n –\n butiik\n!, seejärel \nLEIVALADU\n – \ntuba täis leiba \n... ning lisaks veel üles osakondadesse viivad kaldteed. \nTa tuleb edasi ...\n ja ikka veel \nhaigutab tema ees sügav kõri\n, valgusetriipudest neel, mida täkivad rõugearmide ribad – algsete krohvijate kujundusskeem –või mis on üle külvatud medaljonide ja rustikaalsete vettindpruunide nurgakvaadritega. \nTa tuleb edasi \n... puudutades hellalt vanade gaasitorude kestendavaid sooni, millest ühe paljale vaskpinnale on kleeplindiga kinnitatud üksainus \nPOPULAARSE SVINGORKESTRI\n The Rhythmaires reklaamleheke –\n \naga, mõtleb ta, saab see nii ajast-arust olla või on asi siinse õhu ja kõige muu kiiremas vananemises? See asub läänekoridori lõikumisnurgas, ümaras nurgas, \nmille on ära kulutanud üks vaarumine teise järel – Ei! See oli nõnda projekteeritud, et nad ei saaks end ära tappa, aga tapavad nagunii\n. Ja harju sellega ära, oli Whitcomb talle oma \nplastkammivuntside\n tagant naksilt öelnud, sest seda tuleb veel kõvasti ette. Nii see lihtsalt käib – nii see on. Paha lugu küll – aga nii see on. Parlament võis ju poomise tühistada ... ta popsutas välja väikseid ja aromaatseid \nkosmilise fopaa \npilvi ... kuid siin on see jäänud levinuimaks hukkamismeetodiks – selgub, et silmus lippab sel kümnendil sama nobedalt nagu eelmisel! Mitte et Whitcomb oleks olnud tundetu, lihtsalt \nnii ta on\n –\n \nnagu nii paljud enam-vähem rahuldava pädevusega psühhiaatrid, oli ta niivõrd harjunud stressis ja segastega rääkima murelikust neutraalsusest ohjeldatud toonil ning kasutama kõigist ärritavatest sõnadest paljaks roogitud sõnavara, et priiks päästetuna muutus ta naeruväärselt taktituks – või oleks muutunud, \nkui oleks midagi, mis naerma ajaks\n. Samuti polnud Whitcomb arvanudki, et uus alluv nende lõbusate enesetappudega ise tegelema peaks – ei mingit kaltsuga kasimist ega isegi mitte vaatamist – \nselleks olid ju ometi õed!\n –, ainult et ta peaks olema valmis selleks, kuidas need hakkajamad, \nkelle nukrameelsuses kihiseb erksus, \nsmugeldavad WC-sse voodilina, rebivad puruks, põimivad köieks ja seovad siis tolle jõnksu külge, kus toru paaki siseneb. \nSelle Victoria-aegse toruvärgi õnnistus ja ühtlasi needus\n, võinuks Whitcomb Busneri meelest vabalt öelda – see oli tema moodi märkus –, kuid selle asemel oli ta kohustatud koostama omaenda jutluse, sest iga surm, ükskõik kui kõhnuke, nõudis vähemalt järgmist vaagimist: \nSelle Victoria-aegse toruvärgi õnnistus ja ühtlasi needus on tema tugevus. Isegi kõige tulihingelisem enesetapja ei saanud toru purustamisega hakkama,\n \nrabele ja rapsi, palju tahad \n... Vahel suudavad nad – seda rääkis Perkins, 14. osakonna – üks kahest krooniliste osakonnast, kuhu Busner oli määratud – valveõdedest see vastikum – end selle kuramuse keti külge üles puua, no kas te kujutate ette! Me leiame nad paljaid varblutte pidi kemmergupotist ... Busner uskus seda küll. Ta nägi pöidade vahelt rentsli poole voolavaid uriini- ja roojaniresid, mis \nplirts­plärtsuvad käimlasse, samal ajal kui paak ülal lakkamatult koriseb ... \nSee esimene enesetapja, naine, keda Busner polnud mitte üksnes oma silmaga näinud, vaid keda ta oli ka aidanud Mboyal – sel sümpaatsel meessoost õel – alla lõigata, oli end riputanud täiesti usaldusväärse toru külge – ning oli seega surnuna kiilutud ebamugavasse prakku toru ning valgeks võõbatud akna vahel, mis oli pikkupidi poolitatud, kui see latter vaheseinaga loodud sai – \nveel üks asitõend –\n \nkui neid peaks üldse vaja olema –\n \nsellest, kuidas haigla omaenese rakustruktuuri muutis, loomaks uusi morfoloogiaid uutele patoloogiatele, mida uute kutseühingute volitatud psühhiaatrid diagnoosida saaksid\n... asukad seevastu aga jäid samasuguseks, patsientideks voodilinast patsi otsas, kes olid kannatlikud vaid nii nagu see naine siin: liikumatuna, vähimagi märgita soolte tühjenemisest, kui välja arvata ... \nsee hais. \nSelle asemel kurdus naise paberjas nahk, \noo kui õrn\n, liiga suure öösärgi sarnaseks puuvillaflanelliks. Ta on, oli Busner mõelnud, surnudkuiv ööliblikas, kelle rakustruktuur selle palju suurema struktuuri sees kõduneb.\n... Kui välja arvata see hais: \nmõistagi roojalik – ent ka antiseptiliselt keemiline, terava poonimisvahalehaga –\n veelgi intensiivsem segu lõhnast, mida õhkus rohkem kui kümme aastat tagasi nende asukate pooridest, suudest ja varjatud õhuavadest, kes olid vangistatud esimesse psühhiaatriaosakonda, mida Busner oli eales külastanud ja kus ta oli \ntudengtobedalt\n pärinud: Mis hais see on?, ja saanud vastuseks, et paraldehüüd, vedel rahusti, mis oli sama lüümelt pruun kui seisund, mida see pidi esile kutsuma ... \nHenrys, kes oli Napsburys ... kus ta ikka veel on ... mu vend, et ma ei unustaks. \nParaldehüüd – kui palju oli seda viimase poolesaja aasta jooksul vaimuhaiglates kõridesse kallatud? \nKappade ... ankrute ... tünnide kaupa? Õigupoolest voolikuga nende sisse lastud, et tuld kustutada. \nJa mis oli sellest nüüd järel – \nsee vihm hoone sees, see vana roostes vihm, mida läbivettinud krohvi küljest asfaltpõrandale sajab.\n "
        },
        {
          "title": "\"Ringvaade\" on uuest aastast eetris teisel kellaajal",
          "content": "ETV saade \"Ringvaade\" alustab uuel hooajal teisest kellaajast.\n \nKui seni on \"Ringvaade\" olnud ETV eetris argipäeviti kell 19.00, siis uuel hooajal jõuab saade teleekraanile viis minutit varem ehk 18.55. Alguskellaaega muudavad ka teised õhtuse vööndi saated.\n\"Ringvaade\" toob vaatajate ette Eesti elu kirevaimad tegelased ja suurimad seiklused. Saatejuhid Marko Reikop ja Grete Lõbu on argipäeviti otse-eetris ning igav nendega ei hakka.\n "
        },
        {
          "title": "Eestlaste põnevusduelli võitis Ardo Kreek",
          "content": "Prantsusmaa meistriliigas mängivatest eestlastest läksid kolmapäevaõhtuses 10. vooru mängus vastamisi Timo Tammemaa (Toulouse´i Spacer Volley) ja Ardo Kreek (Pariisi Volley). Võitjana väljus kahegeimilise kaotusseisu tasa teinud pealinnavõistkond.\n \nSuured teened olid saavutatud edus ka rahvusmeeskonna temporündajal, kes tõi 15 punkti ja kogus võitjate parima efektiivsusnäitaja (+13), vahendab \nvolley.ee\n. Kreek lõi 11 tõstest punktiks üheksa (82 %) ja lisas kolm punkti nii pallingul kui blokis. Ametikaaslane Tammemaa edestas teda küll sulustamisel, kus tuli üks enampunkt, ent rünnakul lõpetas ta edukalt 15 tõstest vaid kolmandiku. Ligi kaks tundi väldanud matš lõppes Pariisi Volley 3:2 (20:25, 23:25, 25:16, 25:21, 15:11) eduga.\nKolmanda Prantsusmaa kõrgliigas mängiva Eesti rahvusmeeskonna temporündaja koduklubi eile paraku punktilisa ei teeninud. Andri Aganitsa (Poitiersi Stade Poitevin) jäi Toursile alla 0:3 (12:25, 19:25, 18:25). Meie mees panustas viis punkti. Edu tõid pooled kuuest rünnakust ja lisaks ka kaks punktiväärilist sulustamist. Kogu võistkonna lõikes oli Poitiersi rünnakuprotsent aga vaid 30.\nEsiliigas sai Rennes 35 Volley teise järjestikuse kaotuse, jäädes sel korral 2:3 (25:20, 25:21, 19:25, 23:25, 12:15) alla Tourcoingu meeskonnale. Rahvusmeeskonna kapten ja sidemängija Kert Toobaltõi viis punkti, jäädes kolmega plussi. Turniiritabelis langes Rennes samuti, kaotades pärast eilset liidriks tõusnud Nancy´le nüüd ühe punktiga. Tourcoingut edestatakse omakorda ühe punktiga. Esikolmiku saldo on vastavalt 23, 22 ja 21.\nVõistlustules olid ka mõlemad Prantsusmaa kõrgliigas mängivad Eesti naisvõrkpallurid. Võimsa partii tegi Saint-Raphaël Volley-Ball võistkonnas mängiv Anna Kajalina. Rünnakul lõi ta 14 tõstest punktiks tosina ja lisaks kaks punkti nii pallingu kui blokiga. Eestlanna väga hea partii juhtis valitseva Prantsusmaa meistri ka võidusadamasse, kui võõrsil oldi 3:1 (25:18, 25:17, 18:25, 26:24)üle Vandoeuvre-Nancy´st. Võit kergitas Kajalina koduklubi ühtlasi ka play-off´i viivale kaheksandale kohale.\nTerville´i Florange ja Eliise Hollas ning Polina Bratuhhina-Pitou pidid tunnistama koduväljakul Béziers´i naiskonna 3:0 (25:22, 25:23, 25:20) paremust. Hollas sekkus vahetusest mängu kahes esimeses geimis ja tõi ühe punkti, Bratuhhina-Pitou kuulus põhikoosseisu ja tõi 12 punkti. Võitjatel oli suurepärases hoos kevadel ka Eesti rahvusnaiskonna vastu mänginud nooruke Rootsi diagonaalründaja Isabelle Haak. Vaid 17-aastane rootslanna tõi 30 punkti ja jäi 26-ga plussi.\nNaiste Saksamaa meistriliigas jäi Erfurt Schwarz-Weiß Münsteri naiskonnale alla 0:3 (25:27, 12:25, 20:25). Liis Kullerkann sekkus mängu kahes geimis vahetusest ja punktiarvet ei avanud.\nKreegi ja Tammemaa vastasseisu kõrval toimus eile õhtul veel üks välismaal mängivate eestlaste duell, kui Belgia karikavõistluste poolfinaalseeria korduskohtumises läksid vastamisi Antwerpeni Callant TopVolley (Andres Toobal) ja Maaseiki Noliko (Taavi Nõmmistu). Sarnaselt avamängule võitis ka teise matši 3:1 (25:17, 25:15, 21:25, 25:14) Noliko ja pääses finaali, kus 12. veebruaril mängitakse Roeselare Knackiga. Mõlemad eestlased käisid eile väljakul, ent punktiarvet ei avanud.\n "
        },
        {
          "title": "Ettevõtlus aitab tutvustada arheoloogia vajalikkust",
          "content": "Tartu ülikooli ajaloo ja arheoloogia instituudi arheoloogia laboris on hakatud aktiivselt tegelema ettevõtlikkuse arendamisega. Põhjuseid selleks on mitmeid, rääkis arheoloogia labori koordinaator Ester Oras Tartu ülikooli ajakirja ettevõtluse erinumbris.\n \nEsmalt see, et ülikooli asjatundjate teadmisi, oskusi ja kogemusi vajatakse üha enam ja laiemalt erinevates kultuuripärandi valdkondades, näiteks muuseumiesemete täiendavates uuringutes, uute avastatud leidude hoiustamiseelses töötluses või välitööde dokumenteerimisel eriomaste vahenditega.\nLabor soovib olla rohkem avatud nii Eesti-sisesele kui ka väliskoostööle. Nii saavad arheoloogide teadmised ja oskused laialdasemalt rakendust kui üksnes väga täpselt piiritletud arheoloogiakeskne töö.\nErinevate teenuste pakkumine võimaldab Orase sõnul omakorda laiendada töötajate kogemuse–pagasit.\n«Püüame nii-öelda maailma­pilti avardada: nii enda oma kui ka meie tööst ja kogemustest huvitatud osapoolte oma,» lausus Oras.\nKoordinaator rääkis, et ettevõtluse poole vaatamine on üks võimalus, kuidas oma tegevusvaldkonda ühiskonnale laiemalt tutvustada ja selle vajalikkust põhjendada.\nKasutegur pehmem\nTa sõnas, et kui reaal- ja täppisteaduste puhul on kasulikkus ühiskonnale mingil viisil mõõdetavam – näiteks patentide või uute toodetega –, siis humanitaarteaduste puhul on kasutegur pehmem ja vähem nähtav: uued teadmised, osutatud abi, antud nõuanded ja ajaloomälu ning kultuuripärandi säilitamine ja väärtustamine.\n«Isiklikult olen küll seisu­kohal, et igas humanitaarteaduse valdkonnas on võimalik leida ühenduskoht ühiskonna ja selle teenimise vahel laiemalt. Et teadus ei oleks üksnes teaduse enda pärast,» lausus ta.\nOras seletas, et kootöö all erinevate ettevõtete ja ülikoolidega peavad nad peamiselt silmas olemasolevate ja uute teenuste väljaarendamist ning pakkumist laiemale ringkonnale.\nPeamine koostöö on konserveerimistegevus, aga ka dokumenteerimine (3D-plaanistus, fotogrammeetria, tahhümeetriga mõõdistamine) ja spetsiifilised teaduslikud analüüsid.\nViimaste puhul on Orase sõnul eriti tänuväärne sel aastal algatatud Tartu ülikooli ühiskasutusega laborite programm. Arheoloogialabor on seotud nii TÜ katsekoja alla kuuluva analüütilise keemia kvaliteedi infrastruktuuriga (AKKI) kui ka TÜ maapõueressursside arenduskeskusega (MAREK).\nVõimalus nende masinaparki kasutada võimaldab arheoloogidel omakorda oluliselt laiendada pakutavate teenuste valikut ning inimestele vajalikku täiendõpet ja abi ajaloolise allikmaterjali uuringuteks sobiva metoodika väljatöötamisel. Üks konkreetne sedalaadi teenus on näiteks orgaanilised jäägianalüüsid.\nTartu ülikooli labori töötajad teevad aktiivselt koostööd näiteks muinsuskaitseametiga, aga üha enam ka eraettevõtetega, kes teostavad arheoloogilisi välitöid ja vajavad abi näiteks dokumenteerimisel ja konserveerimisel.\nKoostöös muinsuskaitseametiga on arheoloogia laboril kaks suunda. Esiteks operatiivsed väljasõidud, et üle vaadata haruldasi leide, peamiselt aardeid, leiumaterjali analüüs ja kultuuri­väärtusega leidude eksperdi­hinnangute koostamine ning teiseks uute arheoloogiliste leidude hoiustamiseelne töötlus.\nOras rääkis, et koostöö on väga pikaajaline, kuid viimastel aastatel on metallidetektorismi leviku tõttu uute leidude ning muististe avastamine ja sestap ka nende leidude konserveerimise maht hüppeliselt kasvanud.\n«On olnud ka aegu, kus meie igapäevatöö hakkab uute leidude suure hulga ja pideva pealevoolu tõttu juba kannatama, kuid püüame nende kahe vahel tasakaalu saavutada,» lausus ta.\nPeale selle katsuvad instituut ja labor olla võimalikult avatud ka teistele riigi- ja teadusasutustele ning välisülikoolidele, et pakkuda oma teadmisi ja ekspertiisi ning analüüsiteenuseid ja koostöö­võimalusi.\nKoostöö PPA-ga\nArheoloogia labor soovib tulevikus koostööd teha ka politsei- ja piirivalveametiga (PPA). Oras rääkis, et praeguseks on arutatud võimalusi ja tutvustatud oma huvisid.\nKirjas on ka üksikjuhtumid, mis näitavad, et koostöö on vajalik. Suve alguses toimus esimene kohtumine, kus labor tutvustas oma teenuseid ja ekspertiisivõimalusi.\nNiisugune idee tekkis, kui arheoloogia laboris käisid külas Sven Lilla teadus- ja arendusosakonnast ning ettevõtete partnerlusprogrammi projektijuht Kristel Reim. Viimane viskas õhku küsimuse, kas laboril võiks olla ka midagi PPA-le pakkuda.\nOras käis seepeale välja mõtte erinevatest loodusteaduslikest analüüsidest, aga ka eksperimentaalarheoloogilisest tööst, mis võiksid kasulikud olla politsei- ja piirivalveameti tegevuses, näiteks kriminalistikas.\nKoordinaator rääkis, et kuna asjad on praegu veel lahtised, siis ei saa anda täpseid kirjeldusi, kuidas koostöö välja nägema hakkaks, sest vastavaid tegevusi alles kavandatakse ja juurutatakse. Mõned ideed siiski on, kuhu suunas saaks liikuda ja areneda.\nOras seletas, et hetkel on kõige päevakajalisem juhuslikult avastatud inimluude määramine ja analüüs.\nEsmalt see, kas tegemist on kriminaalse või arheoloogilise juhtumiga, ning vastavalt sellele, kes peaks leidu menetlema hakkama. Oras rääkis, et Tartu ülikooli osteo­arheoloogidel on tugev taust just inimskeleti erinevate aspektide analüüsil, muuhulgas nii luustike kui põlenud luude puhul, ning nad saavad oma seniseid kogemusi ja teadmisi pakkuda vastava leiumaterjali määramisel.\nSealhulgas on võimalik abiks olla näiteks mõne uuritava juhtumi vanuse hindamisel.\nAsja teine ja samavõrd oluline pool on, et juhul kui mingi uue avastuse puhul on tegemist siiski arheoloogilise juhtumiga, siis ei läheks kaduma arheoloogidele oluline teave ning nad saaksid võimalikult varakult ja juba leiukohas nende tööks vajalike meetoditega töid teostada. Oluline on, et luustikke ei liigutataks paigast või ei mõjutataks ümbritsevat leiukeskkonda.\nKõige eelneva tõttu vaatabki arheoloogia labor üha enam ettevõtlikkuse poole, et pakkuda vajalikke teadmisi ja tuua ühiskonnale rohkem kasu.\n20 aastat arheoloogialaborit\nArheoloogia labor kuulub arheoloogia kabineti alla. Praeguse arheoloogia labori alguseks võib pidada 1997. aastat, mil pärast Lossi 3 õppehoone valmimist seati 1933. aastal taastatud ja Heiki Valgu juhitud arheoloogia kabineti uutesse ruumidesse sisse metallesemete konserveerimislabor.\nEsialgne sisustus oli tagasihoidlik. Tolleaegsest varustusest võiks esile tõsta TÜ kliinikumi Maarjamõisa polikliinikust soetatud vana röntgenaparaati, mis on koos uuema röntgenseadmega veel praegugi kasutusel. Röntgenruumi tarbeks saadi humanitaarabi toel Ameerikas valmistatud spetsiaalne pliiuks.\n2011. aasta sügisest on labori kasutuses uued nüüdisaegse sisustuse ja tehnikaga ruumid, kus labori pinda on umbes 90 ruutmeetrit.\nPeale selle on olemas spetsiaalne fotoruum ja n-ö hoiustamisruum. Keldrikorrusel asuvad leidude esmane töötlemise ruum, röntgeniruum, sügav­külmikud orgaanika säilitamiseks ja erinevad hoidlad. Metallide konserveerimiseks on elektrolüüsivannid, liivaprits, muhvelahi ning orgaanika puhastamiseks vaakumlaud ja kaldpesuvann.\n "
        },
        {
          "title": "Spiegel: Schulz ei pürgi enam sotsiaaldemokraatide kantslerikandidaadiks",
          "content": "Väljaande Der Spiegel teatel ei kavatse kodumaisesse poliitikasse naasev Euroopa Parlamendi president Martin Schulz pürgida järgmise aasta valimisteks sotsiaaldemokraatide kantslerikandidaadiks.\n \nKui Schulzi otsus ametliku kinnituse saab, tähendab see suure tõenäosusega seda, et sotsiaaldemokraatide kandidaat liidukantsleri kohale on praegune asekantsler ja majandusminister Sigmar Gabriel, vahendas Reuters.\nSpeigeli allikate kohaselt oli Schulz andnud oma lähedastele liitlastele vahetult enne jõulupühi mõista, et erakonna kantslerikandidaadiks saamist ta enam ei eelda.\nSaksamaal toimuvad parlamendivalimised tuleva aasta septembris. Kristlik-Demokraatliku Liidu (CDU) eesotsas pürgib neljandaks ametiajaks liidukantsleriks Angela Merkel.\nSchulz teatas kavatsusest Euroopa Parlamendi esimehe kohalt lahkuda\n käesoleva aasta 24. novembril\n.\n\"Ma ei kandideeri järgmisel aastal kolmandaks ametiajaks Euroopa Parlamendi presidendiks, ma kandideerin Saksa parlamenti oma partei SPD esinumbrina Nordrhein-Westfaleni liidumaal,\" ütles Schulz, viidates sotsiaaldemokraatidele.\n60-aastase Schulzi plaanidest teatasid enne tema avaldust ka Saksa meediaväljaanded.\nSchulzist on räägitud ka kui võimalikust välisministrist Frank-Walter Steinmeieri asemel, kes lahkub presidendiks kandideerides järgmise aasta algul ministriametist.\n "
        },
        {
          "title": "Rakverelased kogunevad teatrikino toetuseks",
          "content": "Kogukond Tahame Kino kutsub kõiki rakverelasi üles toetama Rakvere volikogu, teatri juhtkonda ja sihtasutuse nõukogu võitluses teatrikino õiglase mehitamise eest, mille tulemusena suikus teatrikino tegevus unne jõulukuu viimase veerandi tööpäevadel.\n \nTeatrikino toetuskoosolek toimub Rakveres täna, 30. detsembril kell 15.00 kinomaja ees.\nRiigi ja linna poolt avaliku raha eest rajatud uus teatrikino seisab koolivaheajal pimedate akende ja suletud ustega. Vähesed ületöötanud kinotöötajad on tehtud ületundide katteks uue aastani sundpuhkusele saadetud.\nKogukond Tahame Kino aitas möödunud nädalal käima lükata sõnumi kino vajalikkusest. \"Oleme tavalised Eesti inimesed, rakverelased, oleme oodanud kino aastaid ning oleme nõus moraalselt toetama Rakvere teatrikino tema raskel hetkel ühise toetava meeleavaldusega,\" kutsutakse ürituse \nFacebooki \nlehel inimesi teatrikino toetama.\nKohale tulnute vahel loositakse välja ühele perele kinopiletid järgmise aasta aastalõpu koolivaheajale Rakvere teatrikinos.\n "
        },
        {
          "title": "Serena Williams andis kihlusest teada erilisel moel",
          "content": "Endine maailma esireket Serena Williams teatas oma kihlusest veebikeskkonna Reddit kaasasutaja Alexis Ohanianiga, postitades veebisaidi ühele alamleheküljele luuletuse.\n \n35-aastane Williams kirjutas, et Ohanian viis ta Rooma, kus paar esimest korda kohtus ning palus seal tennisestaari kätt.\nLõppenud aastal triumfeeris Williams seitsmendat korda Wimbledoni üksikmänguturniiril, kuid langes maailma edetabelis sakslanna Angelique Kerberi järel teisele kohale.\nReddit on veebikeskkond, kus registreeritud kasutajad ning grupid saavad alamlehekülgedel postitada uudiseartikleid ning aruteluteemasid.\nComment\n from discussion \nI said yes\n.\n "
        },
        {
          "title": "Rumeenia president kiitis sotsiaaldemokraatide teise peaministrikandidaadi heaks",
          "content": "Rumeenia president Klaus Iohannis nimetas sotsiaaldemokraatide pakutud Sorin Grindeanu peaministrikandidaadiks, kinnitas riigipea kantselei reedel.\n \n43-aastane matemaatik ja Timisoara endine linnapea Grindeanu peaks prognooside kohaselt saama heakskiidu ka parlamendilt, tõenäoliselt leiab hääletus aset juba järgmisel nädalal, vahendas Reuters.\nValimised võitnud Rumeenia Sotsiaaldemokraatlik Partei (PSD) tegi varem presidendile ettepaneku nimetada peaministriks 52-aastane endine arenguminister Sevil Shhaideh, kuid riigipea keeldus sellest ja palus koalitsioonil uus kandidaat leida.\nShhaideh kuulus Rumeenia tugevasse moslemikogukonda. Tema lähedane liitlane on PSD mõjukas liige Liviu Dragnea, kes 2012. aastal mõisteti süüdi rahvahääletusega seotud rikkumistes.\nPoliitikakommentaator Mircea Marian ütles, et presidendi otsuse taga võisid olla julgeolekukaalutlused, kuna Shhaidehi on abielus Süüria kodanikuga, või puhtalt poliitilised kaalutlused.\n\"PSD sai selle ettepaneku tegemisega suure kaotuse osaliseks, see tuli nende tulihingelistele valijatele üllatusena,\" rääkis Marian.\nPSD võitis 11. detsembril toimunud üldvalimised ja koos oma koalitsioonipartneri ning ammuse liitlase ALDE-ga on neil 465-kohalises parlamendis 250 kohta.\n "
        },
        {
          "title": "Raadio 2 andis välja kasseti",
          "content": "Kõigi R2 Aastahiti hääletanute vahel läheb jagamisele esimene osa piiratud koguses väljaantud kassette, millel võtavad mõõtu \nindie\nhaldjas Mari Jürjens ja tema Läti kolleeg Alise Joste, kes käisid külas Maarja Merivoo-Parro öösaates ning lisaks laulmisele rääkisid avameelselt oma elust ja armastusest.\n \nKuue ja poole tunni pikkusest otsesaatest jõudis kassetile tunni jagu eetrit, poodidest seda omapärast helikandjat soetada ei saa.\nHuvilised peavad hoidma silma peal Raadio 2 ettevõtmistel, sest just nende raames hakatakse 50 eksemplarist koosnevat tiraaži vaikselt ära kinkima. Esimesed kassetid loositakse välja tänases \"Aastahiti\" mammutsaates, mida juhivad Erik Morna ja Koit Raudsepp alates lõunast kuni õhtul kella kümneni.\n "
        },
        {
          "title": "Suuremad ajalehed esmaspäeval ei ilmu",
          "content": "Suuremad ajalehed tuleva nädala esmaspäeval, 2. jaanuaril aastavahetusega seoses ei ilmu.\n \nSelle aasta viimane Postimees Nädalavahetus, sealhulgas Arter ilmub laupäeval ning uue aasta esimene leht 3. jaanuaril.\nEesti Päevalehe tänavune viimane leht ilmub laupäeval nädalalõpulehena LP ja taas ilmub Eesti Päevaleht 3. jaanuaril.\nAasta viimane Õhtuleht ilmub samuti laupäeval ja tuleva aasta esimene lehenumber 3. jaanuaril.\nUue aasta esimene Eesti Ekspress ilmub 4. ja Maaleht 5. jaanuaril.\n "
        },
        {
          "title": "Õiguskantsler ei näinud kahe tooli seaduses vastuolu põhiseadusega",
          "content": "Õiguskantsler Ülle Madise edastas riigikohtule arvamuse küsimuses, kas riigikogu liige saab olla samal ajal kohaliku omavalitsuse volikogu liige. Õiguskantsleri hinnangul on põhiseadusega kooskõlas riigikogu liikme staatuse seaduse ja kohaliku omavalitsuse korralduse seaduse muutmise seadus, mis võimaldab olla nii riigikogu kui kohaliku omavalitsuse volikogu liige.\n \nPõhiseadus lubab Madise hinnangul kuuluda samal ajal kohaliku omavalitsuse volikokku ja riigikokku. Sõltumatute valimisliitude ja kandidaatide valimisedu võib takistada riigikogu liikmete kandideerimine, mitte aga nende asumine volikogu liikmeks. Nn kahe tooli ühitamise keelu korral läheb volikokku asendusliige samast valimisnimekirjast. Volikogu koht, mille võitis riigikogu liige, ei lähe ühelegi teisele poliitilisele ühendusele. Oletus, et väiksema häältearvuga asendusliige on kohaliku elu küsimuste lahendamisel sõltumatum ja tugevam kui valla- või linnaelanikust riigikogu liige, kes sai valijalt mandaadi, ei põhine millelgi, vahendas õiguskantsleri kantselei kommunikatsioonijuht Janek Luts.\n\"Kui soovitakse kohaliku kogukonna ja riigi liidrite selget eristamist, tuleb kaaluda asjakohaseid kandideerimispiiranguid. Olukord, mis soosib nn peibutusparte ja sellega valijate eksitamist, ei ole kohaliku demokraatia ja kohaliku omavalitsuse tugevdamiseks sobiv lahendus,\" lausus Madise.\nMadise sõnul on ekslik väita, nagu töötaks linna- või vallavolikogu liige riigiametis. Volikogu liikme ameti liigitamine riigiametiks tähendaks tema sõnul iseseisva kogukondliku kohaliku omavalitsuse ja põhiseaduses sätestatud kohaliku omavalitsuse põhiseaduslike tagatiste eitamist. \"Põhiseaduse sätte ja mõtte kohaselt on kohalik omavalitsus riigi täitevvõimust eristatud. Juhtudel, kui on soovitud välistada mõne ameti ühitamist ka linna- või vallavolikogu liikme ametiga, on põhiseaduses kasutatud sõnastust \"lõpevad volitused muus valitavas või nimetatavas ametis.\" Riigikogu ega volikogu liikmete volituste lõppemist sel alusel põhiseadus ette ei näe.\"\nMadise hinnangu järgi ei piira riigikogu liikme kuulumine linna- või vallavolikokku kohaliku omavalitsuse iseseisvust: võrreldes teiste volikogu liikmetega ei ole ega tohi tal olla mingeid eeliseid. \"Volikogus kehtivad oma reeglid ja jõuvahekorrad, Riigikogu liikme hääl ei kaalu teiste liikmete häälest rohkem. Volikogu liikme töö ei ole põhitöö ja seepärast korraldatakse seda viisil, et volikogu istungitel osalemine on mõistliku pingutusega võimalik põhitöö ja –tegevuse kõrval. Ka volikogu töö korraldamisel ei mõjuta Riigikogu liikmed otsuseid teistest enam.\"\n "
        },
        {
          "title": "Uus aasta toob ekraanile \"Laulukarusselli\" ja põnevad lastesaated",
          "content": "2017. aasta on laste ja noorte kultuuriaasta ning see kajastub ka ERRi telekanalite programmides.\n \n1. jaanuaril kell 20.00 algab ETVs \n\"Laulukarusselli\"\n uus, 14. hooaeg. 1992. aastal alustanud võistlussari toob vaatajate ette parimad laululapsed kogu Eestist. Need lapsed on olnud oma linna või maakonna lauluvõistluste edukamad ja nüüd on aeg kokku saada teleekraanil. Muidugi ei puudu vahvast saatest üllatused ja laulvad külalised. Lapsed esinevad kolmes vanuserühmas, žürii valib igast saatest välja vanuserühma parimad. Aga televaatajate lemmik kõigist saadetest jõuab otse finaalkontserdile! Oma lemmiku poolt võib hääletada telefoni teel kogu nädala jooksul.\nEsimeses saates esinevad kõige nooremad lauljad Eha Merin Nõmm, Kristelle Krooni, Celia Peterson, Lucas Christopher Varema; keskmises vanuserühmas Meribel Ebber, Jessica Buusmann, Georg Paomees, Maria Bianca Kiiler ning vanemas vanuserühmas Vaiko Aasaküla, Oliver Leppik, Elinor Luik ja Helen Alp.\n\"Laulukarusselli\" saatejuhid on sel hooajal Mai Palling, Kristel Aaslaid ja Märten Matsu. Muusikajuht on Urmas Lattikas. Toimetajad Laura Kõrvits ja Birgit Rae, režissöör Elo Selirand, produtsent Kadi Katarina Priske.\nAlates aasta esimesest päevast saab ETV ja ETV2 ekraanil näha ka muhedaid klipikesi värskelt valminud minisarjast\n \"Mina ka\"\n, kus lapsed annavad lihtsad, kuid tabavad vastused küsimustele, missugune on meie elu tulevikus, kuidas teenida raha ja miks me näiteks pimedust kardame. Minisarja režissöör on Liis Mehine, toimetaja Kadri Tiisel. Samuti saab teleekraanil näha videolõike, kus tuntud inimesed, näiteks Ivo Linna, Lenna Kuurmaa, Urmas Vaino jt. meenutavad oma lapsepõlve.\nETV2 jätkab ka uuel aastal traditsiooni pakkuda nädalavahetuseti vaatamiseks rohkesti südamlikke ja põnevaid lastefilme. Samuti saab ETV2 vahendusel nautida hommikuti rohkesti multifilme ning pärastlõunatel ka pikemaid lastele mõeldud sarju ja saateid. Algav laste ja noorte kultuuriaasta annab inspiratsiooni ka igapäevasarjale \"Lastetuba\", mis veebruaris jõuab juba oma tuhandenda eetriõhtuni.\n 2017. aasta sügishooajal jõuavad aga ETV eetrisse \n\"Lotte lood\"\n. Uudishimuliku koeratüdruku ja tema sõprade elu jõuab laste ette esmakordselt telesarjana. \"Lotte\" autorite Heiki Ernitsa, Janno Põldma ja Andrus Kivirähki kirjutatud lood lavastab armastatud tippnäitlejatega Ain Mäeots, režissöör on Elo Selirand.\nJuuli alguses toob ERR vaatajateni noorte laulu- ja tantsupeo kontserdid ja etendused.\nKõiki rahvusringhäälingu ettevõtmisi laste ja noorte kultuuriaastal kajastab ka veebileht \nlastejaam.ee\n.\n "
        },
        {
          "title": "Sappinen ootab jätkuvalt Norrköpingust vastust",
          "content": "Novembris Rootsi kõrgliigas mullu pronksmedali võitnud Norrköpingu juures testimisel käinud Eesti jalgpallikoondislane Rauno Sappinen pole sealt jätkuvalt lõplikku vastust saanud.\n \nKuigi detsembri alguses tõi Norrköping sisuliselt FC Flora ründeässa positsioonile 21-aastase soomlase Simon Skrabbi, siis jättis meeskonna peatreener Jens Gustafsson otsad Sappineni osas lahtiseks, kirjutab Soccernet.ee.\nLahtised on need jätkuvalt, sest eile ja täna Tartus Aastalõputurniiril Florat esindav Sappinen pole endiselt mingit infot saanud. \"Nad endiselt mõtlevad ja ma ei tea mitte midagi,\" ütles 20-aastane florakas Soccernetile ja kinnitas, et Norrköping on praegu ainus välisklubi, millega kontaktis ollakse.\n "
        },
        {
          "title": "Rain Kooli: aeg ongi liigestest lahti",
          "content": "\"Shakespeare’i mainitud \naeg\n ei ole tegelikult iial \nliigestes kinni\n. Kui on, siis on see olemine vaid näiline või juhuslik. See tähendab, et igaüks, kes soovib head ja elamisväärset maailma, peab selle eest iga päev üha uuesti oma valikute, otsuste ja sammudega seisma,\" kirjutab ERR-i arvamustoimetaja Rain Kooli oma aastalõpuessees.\n \nTalvine mets on müstiline paik. Eriti kui lisaks teadmisele, et kuupäev viitab talvele, juhtub ka päriselt lund ning külmakraade olema.\nÕhk tundub eriliselt puhas, vaikus eriti kõrvatorkav. Helid – olgu need siis mõne linnu huik või kusagil praksatav oks – kostavad eriti võimsate, klaaride ja valjudena.\nSamas suvel paistab, lõhnab ja kostab sama paik hoopis teistmoodi. Lehtede kahin, rikkalikum linnustik, alustaimestu elanikud… kõik voogab ja hingab, lliigub ja loob ja lehvitab.\nEestis, Soomes ja teistes põhjamaades ollakse looduslikel põhjustel harjutud elu tsüklilisusega. Talv, kevad, suvi ja sügis on määratlenud siinsete elanike olemist aastatuhandeid, jääajast saadik.\nHiljem on lisandunud uusi, väiksemaid ja keerulisemaid mehhanisme iseloomustavaid tsükleid. Põllumajanduslik aastaring, tellimuse täitmine käsitöölise kojas, tööpäev kontoris. Valimised, ametiajad, toodete ja ettevõtete elukaared…\nNüüdismaakera koos sellel elutseva inimkonnaga on liiga suur, keeruline ja sumedast loogikast läbi imbunud nähtus, et see võiks alluda sisemistele korrapäradele.\nNii mõnigi inimene planeedil nimega Maa on püüdnud leida hoomatavaid tsükleid ka kogu maakera toimimisest. Uskudes, et üleilmse tähtsusega mullistused järgivad mingit kindlat korrapära ja on seega ennustatavad.\nMa mõistan vajadust selle mõttekäigu järele. See on lohutav. Kui maailmas valitseks mingigi hoomatav organiseeritus, oleks elu talutav(am) – isegi keset kõige karmimaid katsumusi annaks usku tõsiasi, et kõik on ajutine ja varsti läheb paremaks.\nParaku on nüüdismaakera koos sellel elutseva inimkonnaga liiga suur, keeruline ja sumedast loogikast läbi imbunud nähtus, et see võiks alluda suurematele sisemistele korrapäradele. Neid korrapärasid on võimalik küll leida, kuid alles tagantjärele. Ning ka siis sõltub mustri vorm ja tsüklilisus sellest, kuhu määratleja parasjagu paigutas joonlaua nullpunkti.\nKorrapära ja tsüklid esinevad ainult vabas looduses. Inimkonna jaoks sõltub kõik lugematute mõjude, koos- ja vastumõjude pidevalt muutuvast kogumist. Ning kaugeltki mitte kõik neist mõjudest ei ole prognoositavad. Browni liikumine, mitte seinakell.\n***\n”Maailm, millega me harjunud olime, läks paigast lahti,” ütles president Toomas Hendrik Ilves lõppevat aastat 1. jaanuaril sisse juhatades. Õigemini juhatas ta nende sõnadega välja mulluse, 2015. aasta. Ta viitas rändekriisile, sõjale Ukrainas ja Süürias ning kodumaise valitsuskoalitsiooni mõtete ja suuna ebaselgusele.\nNii mõndagi on sellest ajast muutunud.\nSüürias on Aleppo pärast arutut hulka tsiviilohvreid tervenisti valitsussõbralike vägede käes ning lääneriikide juhid on paratamatult sunnitud (kas või omaette) kaaluma, mis kasu valitsusvastaste toetamisest siis lõppude lõpuks oli.\nEestis on uus valitsus ning sisekaemusega peab tegelema Reformierakond, kelle edu valemi üks osa oli vastasseis Edgar Savisaare Keskerakonnaga. Nagu Frodo ja Guglunk J.R.R. Tolkieni ”Sõrmuste isandas”, olid mõlemad teineteisest sõltuvuses, ihaldasid sama võimu… ning Reformierakond taandus tavaliseks sisuliselt selsamal sekundil kui Savisaar poliitilisse põrmu paiskus.\nMaailm, millega \nme harjunud olime\n, läks paigast lahti. Ülejäänud maailm pole kunagi paigas olnudki.\nPalju rohkem aga ei ole muutunud. Ikka veel on maailmas aastakümneid küdenud konflikte, ikka on silmitut vaesust ja näljahäda, sõgedat julmust ja uskumatut isekust. Vaimupimedust ja väiklust.\nMeeletu hulk lahendamata probleeme maakera ülerahvastatusest ja ressursside ebavõrdsest jaotumisest tuumarelvastuse ning kliimamuutusteni.\nIlvese sõnu tulebki lugeda väga täpselt nende esitamise vormis. Maailm, millega \nme harjunud olime\n, läks paigast lahti.\nÜlejäänud maailm pole kunagi paigas olnudki. Shakespeare’i mainitud \naeg\n ei ole tegelikult iial \nliigestes kinni\n. Kui on, siis on see olemine vaid näiline või juhuslik.\n***\nMis see nüüd siis on, küsite? Süsimust tulevikuprognoos või allavandunud inimese pessimismilaine? Juhanliivilik ärapööramine?\nSiiski mitte.\nPigem meeldetuletus. Võib-olla ebamugav, võib-olla tüütu. Aga meeldetuletus selle kohta, et maailm – eriti veel hea ja elamisväärne maailm – ei ole kunagi valmis, ka siis, kui meile juhuslikel rahulikumatel aegadel nii tundub.\nAjalugu ei lõpe kunagi. Ja see tähendab, et me peame, meeldib see meile või mitte, igaüks iga päev uuesti ja uuesti selle hea ja elamisväärse maailma eest seisma. Oma valikute, otsuste ja sammudega, ükskõik kui tagasihoidlikud ja väliselt tähtsusetud need ka ei tunduks.\nÜhest mõttetust kilekotist kuni otsuseni mitte kapseldada ühtki rahvust või religiooni vihkamisse selle liikmete tegude tõttu. Ühest ostust kohalikult talutootjalt kuni kaalutletud valikuni valimistel. Ühest tagasimakset mitteeeldavast heateost mõne ligimese suhtes kuni sisemise tungini rajada oma pilt maailmast tõestatud teabele.\nKa kõige vähemad võivad ajalugu muuta.\n***\n– Meid kõiki ühendab fakt, et me elame sellel planeedil. Me kõik hingame sama õhku. Meile kõigile on südamelähedane meie laste tulevik. Ja me oleme kõik surelikud.\nJohn F. Kennedy\n "
        },
        {
          "title": "Teaduse sotsiaalsest korraldusest läbi teadusfilosoofia prisma",
          "content": "„Teadusfilosoofias nähakse üha selgemalt, et see, kuidas teaduse ümber otsuseid langetatakse, mõjutab teaduse tegemist,“ rääkis Jaana Eigi kultuurilehes Sirp Margus Maidlale. Jaana Eigi kaitses Tartu ülikoolis filosoofia erialal doktoritöö teaduse sotsiaalse korralduse teemal.\n \nMiks Te arvate, et teaduse sotsiaalse korralduse teema pakub huvi?\nSee kasvav huvi on hästi nähtav, kui vaadata viimase kolmekümne aasta teadusfilosoofilisi kirjutisi. See on eriti märgatav, sest paljud teadusfilosoofid, kes täna selle teemaga tegelevad, rõhutavad, et teevad midagi uut. Kuigi on ka varasemaid näiteid, on see teema selgelt võtnud kuju just viimastel kümnenditel.\nMiks on nii juhtunud? Vaatlen seda küsimust väitekirja esimeses peatükis, kus väidan, et selleks on peamiselt kaks põhjust.\nEsimene on akadeemiline: alates 1970ndatest on teadusfilosoofia kõrval kasvanud teiste uurijate huvi teaduse mõtestamise vastu. Teadusajaloolaste, feministlike uurijate, teadmissotsioloogide jne uuringud väidavad tihti teaduse kohta midagi sellist, millel ei ole kohta traditsioonilises teadusfilosoofilises käsitluses. Vastavalt oli teadusfilosoofia sunnitud selle teemaga tegelema, et vastata nendele arengutele.\nTeine on väline põhjus — teadus ise, selle tähendus ja roll on muutunud. Siin on jällegi mitu mõjurit. Rakendusteaduse, kommertsialiseeritud teaduse, teadusekspertiisi tähtsuse tõus. Uued rollid, mida teadusele omistatakse riigi majanduses ja üldises arengus. Teaduse tähtsuse kasv riigi tuleviku visioonide sõnastamises. Need arengud on (teaduslik) probleem teadusfilosoofia jaoks, sest me peame näitama, kuidas on neid uusi rolle võimalik teadusfilosoofiliselt mõtestada.\nRiikidevaheline konkurents on eksisteerinud aastasadu, aga viimastel kümnenditel on täheldada just innovatsiooni ning laiemalt teadmussiirde tähenduse kasv selles. Kas võib öelda, et need trendid panevad teadust kui institutsiooni ning ka teadlaskonda järjest suurema sotsiaalse surve alla?\nJah, see on kindlasti oluline faktor selles uues teaduse olukorras. Tihti räägitakse sellisest metafoorist nagu teaduse ja riigi vaheline leping. Ja paljudel on tunne, nii teadlaste, kui teadusfilosoofide seas, et see leping on praegu ülevaatamisel: need „lepingulised alused“, mis valitsesid 1950ndatel ja 1960ndatel, enam ei kehti.\nPraegu töötab Jaana Eigi Tartu ülikooli filosoofia ja semiootika instituudis teadurina. Tema tööülesanded jagunevad filosoofia osakonna ja eetikakeskuse vahel. (Foto: Erakogu)\nOma väitekirjas väitlete Te teadusfilosoof Philip Kitcher´iga. Tutvustage teda!\nKitcher alustas matemaatika ja bioloogia filosoofina. Ta oli üks esimesi teadusfilosoofe 1990ndate alguses, kes hakkas rääkima, et teadus on sotsiaalne. Alates tema esimestest selleteemalistest käsitlustest on Kitcheri arusaam teaduse sotsiaalsusest pidevalt laienenud. Oma viimastes raamatutes on ta analüüsinud, milline peaks olema teaduse koht demokraatlikes ühiskondades.\nMinu väitekirja teemast lähtuvalt on Kitcheri käsitluse selline areng äärmiselt huvitav, sest ma uurin muuseas, mida võib tähendada, kui me räägime teaduse sotsiaalsest iseloomust.\nHuvi lisab ka see, et Kitcheri „hästikorraldatud teaduse“ mudel on teadusfilosoofiliselt ja poliitiliselt hästi ambitsioonikas.\nPragmaatikuna jääb minu jaoks Kitcheri „hästikorraldatud teaduse mudel“ natukene teoreetiliseks. Ega ta reaalse elu aspekte väga arvesse ei võta?\nMa ütleks, et see on nii ja ei ole ka.\nÜhelt poolt Kitcheri mudelil on väga praktiline ambitsioon. Kitcher usub, et teadus on demokraatliku ühiskonna osa. Teadust tuleb arendada niimoodi, et see oleks meie demokraatliku ühiskonna ideaalidega vastavuses. Ja Kitcher on ka väga hästi teadlik, et ühiskonnad teevad oma valikuid piiratud ressursside tingimustes. Selles mõttes on ta realistlik. Kitcheri arvates on praeguse teaduskorralduse üks probleeme see, et neid ebapiisavaid ressursse jagatakse ebaõiglaselt — on ühiskonna rühmi, kelle huvid on ebaõiglaselt ignoreeritud. Tema mudeli eesmärk on seda olukorda parandada.\nKitcheri mudeli puhul on minu meelest peamisemaks puuduseks see, et ta ei arutle selle üle, kuidas seda ideaalset mudelit realiseerida. Selles osas olen nõus, et Kitcheri mudel jääb teoreetiliseks — Kitcher ei küsi, kas ühiskonnas on poliitilist tahet tema visiooni ellu viia.\nAga tuleme väitekirja teemale lähemale — kas teadus ikkagi on sotsiaalne?\nSiin peame alustama definitsioonist. Kui me ütleme, et teadus on sotsiaalne, mida me selle all mõtleme? Selle lahtiseletamine on ühe minu väitekirja peatüki eesmärk.\nTeadusfilosoofilised argumendid jagunevad laias laastus kahte rühma. Esimene keskendub sotsiaalsetele väärtustele teaduses. Toon näite Heather Douglaselt. See lähtub induktiivse riski probleemist — kui me teeme uurimistöös otsuseid, on alati võimalik, et me eksime. Võimalik on, et meie hüpotees on tõene, aga me lükkame selle tagasi. Või võib hüpotees olla väär, aga meie võtame selle omaks. Kui teeme selliseid otsuseid, peame kaaluma, millise vea tagajärjed on raskemad.\nDouglas väidab, et selline riskide kaalumine on alati väärtuste küsimus. Sellised otsused on teaduses vältimatud ja kuna lõppkokkuvõttes peegeldavad need sotsiaalseid väärtusi, on ka sotsiaalsete väärtuste roll teaduses vältimatu. Douglasi järgi on tähtis nende väärtuste rolli selgelt teadvustada. Ta analüüsib eelkõige teadusekspertide tegevust. Kui eksperthinnangusse kätketud väärtused jäävad ebaselgeks, on see halb eksperdi usaldusväärsuse jaoks.\nTeine argumentide rühm keskendub sotsiaalsetele suhetele ja sotsiaalsetele struktuuridele teaduses. Siin tuleb mu näide Justin Biddle’ilt. Tema on analüüsinud patentide rolli bioloogilistes teadustes USA patendiõiguse kontekstis.\nTäna on geneetiliselt muundatud organismid patentidega kaitstud. Kui tahad kasvatada geneetiliselt muundatud vilja, pead tegema patendi omanikuga litsentsilepingu. Biddle näitab, et need standardsed litsentsilepingud ei luba uurimistööd. Uurimiseks peaks taotlema eraldi loa ning patendi omanikul ei ole kohustust seda anda. Seega, sõltuvalt riigi patendiseadustest on võimalik olukord, kus geneetiliselt muundatud organisme saavad uurida ainult need, kellel on kontroll nende patentide üle. See aga tähendab, et meie arusaamad teaduse uurimisvabadusest ei vasta selles valdkonnas tegelikkusele.\nJah, aga lubage mul naasta üldisema pildi juurde. Kui hästi on sotsiaalselt kontrollitav selline suure vabadusastmega tegevus nagu teadus?\nMinu arust tuleks see küsimus jagada kaheks — esiteks, kas selline teaduse suunamine toimub täna ja teiseks, kas selline suunamine oleks võimalik teadusfilosoofilistel alustel.\nSee, kuidas teaduse ümber otsuseid langetatakse, kindlasti mõjutab teaduse tegemist. Biddle'i patendiõiguse analüüs on üks näide. Teine ilmne näide on projektipõhine rahastus, millest on palju räägitud, aga millest minu arvates tuleks isegi rohkem rääkida. Kui kogu teadlase rahastus tuleb grandirahastusest, peab teadlane lähtuma nendest ootustest, mida rahastaja on formuleerinud nende projektide suhtes. Selle kaudu suunab rahastaja teadust, isegi kui see suunamine pole väga otsene või avalik.\nVeel üks näide on teaduse evalveerimine, mis lähtub tüüpiliselt publikatsioonidest — on vaja avaldada palju ja on vaja avaldada heades ajakirjades. See aga tekitab kiusatuse avaldada palju tillukesi artikleid.\nTavaline metafoor on, et teaduspublikatsioonid on siis nagu salaamivorst — informatsiooni väga õhukesed viilud.\nTeine küsimus on, kas seda olukorda saab teadusfilosoofiast lähtudes teadlikult parandada, ja see on minu väitekirja üks küsimusi.\nKas teadus peegeldab olemasolevaid väärtusi või loob uusi?\nSee on väga huvitav küsimus. Normatiivsest vaatekohast püstitasin ma ühes väitekirja peatükis küsimuse, kas teadus on pelgalt kvaliteetset teadmist loov ettevõtmine või peame arvestama ka selle mõju ühiskonnale.\nMa tõin välja, et teadust ei ole võimalik isoleerida selle tagajärgede üle arutelust, sest teadus muudab paratamatult maailma — see loob uusi materjale, uusi objekte, uusi tegutsemisvõimalusi. See omakorda tähendab, et me peame olema tähelepanelikud teaduse tagajärgede suhtes, kaasaarvatud tagajärjed meie väärtuste jaoks.\nMis puudutab teadust praktikas, teadusfilosoofid on minu meelest nüüdseks veenvalt näidanud, et see, millist teadust me teeme, peegeldab meie väärtusi — induktiivne risk on ilmne näide. Nii, väärtused sisenevad teadusesse ja see, millist teadmist me saame, omakorda mõjutab meie väärtusi.\nPeaaegu sama palju kui Kitcheri nimi käib Teie väitekirjast läbi ka teadusfilosoof Helen Longino nimi. Miks ta Teie jaoks tähtis on?\nLongino avaldas 1990. aastal tähtsa raamatu, kus sõnastas mõjuka objektiivsuse käsitluse. Longino väitis, et kui me püstitame uurimishüpoteesi, ei ole tõendusmaterjali ja hüpoteesi vaheline suhe ühetähenduslik — Longino kirjutab semantilise tühiku terminites. Selleks, et hüpoteesi ja tõendusmaterjali omavahel siduda, on vaja teatud taustaeeldusi.\nTooksin siin näite bioloogia valdkonnast, sest Longino on tegelenud ka bioloogiafilosoofiaga. Tal on raamat sellest, kuidas uuritakse agressiivsust inimestes. Longino näitab, et paljud käsitlused selles valdkonnas lähtuvad eeldusest, et agressiivsus on indiviidi omadus või kalduvus. Lähtuvalt sellest uuritakse näiteks, kas agressiivsus on inimese geenides või ajukeemias jms. Meil on seega olemas teatud visioon, mida tähendab agressiivsus, ja see eksisteerib taustaeeldusena, kui me hakkame uurima inimkäitumist. On võimalik ka teistsugune taustaarusaam, mille järgi agressiivsus on midagi inimestevaheliste suhete vallast. Sel juhul tuleks uurida eelkõige inimeste keskkonda ja inimestevahelisi suhteid. Oluline on aga rõhutada, et kuigi sellised taustaeeldused on paratamatud, ei tähenda see, et hüpoteesid oleksid halvad. Need võivad olla korralikud hüpoteesid, mis põhinevad igati korrektselt kogutud empiirilistel andmetel. Mida Longino näitab, on see, et iga hüpoteesi on tähtis mõista selle taustaeelduste ja neist tulenevate piirangute kontekstis.\nLongino näitas, et kontroll sääraste taustaeelduste objektiivsuse üle on võimalik tänu sellele, et teadlaste kogukond oma kriitilistes interaktsioonides saab teha nähtavaks taustaeeldusi ning vajadusel neid muuta. Nii, objektiivsus on vastastikuse kriitika tulemus ja tähtis on, millised tingimused eksisteerivad teadlaskonnas sellise kriitilise diskussiooni jaoks.\nMillised faktorid võivad teadlase ja mitteteadlase koostööd takistada?\nMa teeks ühe sammu tagasi ja selgitaks, miks ma pean mitteteadlaste kaasamist tähtsaks.\nTeadusfilosoofid, kelle käsitlusi väitekirjas arutan, näitavad, kuidas teaduse korraldus on tähtis ja lisaks sellele teevad ka ettepanekuid, kuidas teadus võiks olla paremini korraldatud, kuidas teaduse episteemilist ja poliitilist olukorda parandada.\nKitcher näiteks tahab muuta teadust demokraatliku ühiskonna „hästikorraldatuks“ osaks, mis eeldab avalikkuse rolli teaduspoliitikas. Ja ma näitan väitekirjas, et on teisi põhjusi kaasata avalikkust — näiteks on taustaeelduste kriitika, millest kirjutab Longino, efektiivsem, kui on saadavad mitmekesised perspektiivid. Sääraste argumentide põhiline nõrkus seisneb selles, et tihti need ei küsi, kas ühiskond on nende ettepanekute elluviimisest huvitatud.\nMa panen omalt poolt ette, et mõned täna toimuvad muutused teaduspoliitikas ja teaduses on sääraste ettepanekute jaoks relevantsed. Üheks neist on just avalikkuse kaasamine, mis on olnud kasvav trend juba alates 1970ndatest — ehk siis on poliitikas tunnustatud, et avalikkust on vaja kaasata teaduspoliitiliste otsuste tegemisse. Kahjuks ei pruugi see kaasamine alati töötada. Ei tööta see, kui piltlikult öeldes võtta rühm teadlasi ja rühm avalikkuse esindajaid ja viia need lihtsalt kokku. Sellise kaasamise korral on vaja selgesti defineerida, mis on kaasamise eesmärk, millised on kummagi osapoole rollid, mida hakatakse peale selle tulemustega, kuidas need mõjutavad teaduspraktikaid või teaduspoliitikat.\nÜhe ebaõnnestumise näite toomisel väitekirjas toetun ma Sheila Jasanoffi biotehnoloogia poliitika analüüsile. Saksamaa kunagine geenitehnoloogia seadus nõudis avalikkuse kaasamist geenitehnoloogiaga seotud otsuste langetamisel, mis lõi ühiskonnas tingimused kaasavaks diskussiooniks. Need diskussioonid osutusid aga praktikas väga frustreerivateks kõikide osapoolte jaoks. See seaduse nõue hiljem tühistati ka.\nÕnnestumise näide põhineb Alison Wylie arheoloogia eetika uuringutel. Wylie demonstreerib, kuidas Ameerika arheoloogias on kujunenud uus ettekujutus arheoloogist kui pärandi hoidjast. Kommunikatsioonist huvigruppidega, kelle nimel arheoloogilist materjali hoitakse, on saanud üks arheoloogi keskseid kohustusi. Wylie toob näiteid sellest, kuidas selline kommunikatsioon on võimaldanud produktiivse arheoloogilise praktika. Edukas kaasav teaduspraktika on seega teatud tingimustel võimalik.\nKas ei ole nii, et geneetika nõuab spetsiifilisi valdkonnateadmisi ja sellisel juhul võivad avalikkuse seas võimust võtta erinevad hirmud? Arheoloogias võib seevastu rohkem arusaamist olla.\nMa olen nõus, et hästi toimivad kaasamise praktikad on alati valdkonnaspetsiifilised. Aga oma kahe näite puhul vaidleks ma selles mõttes vastu, et ega arheoloogias ei ole kõik alati harmooniline. Ameerikas on teada ka teravad konfliktid põlisrahvaste ja arheoloogide vahel. Ja teiselt poolt geenitehnoloogia ja avalikkuse vahel ei pruugi alati konflikt olla. Ameerikas GMO-sid sisaldava toidu kasutusele võtmine oli praktiliselt konfliktivaba, samas kui Euroopas tekitab see teravaid konflikte.\nKui me räägime, et avalikkus osaleb ka teadusprotsessis, kas see siis tähendab, et rakendame ka teadustulemustele demokraatia vorme ning hakkame loodusseaduste üle hääletama?\nSiin on tähtis definitsiooni täpsus. 1996. aastal ilmus Susan Haacki artikkel pealkirjaga „\nScience as social? — Yes and no\n“. Haack väidab, et teadus on sotsiaalne, sest see on koostööl ja konkurentsil põhinev ettevõtmine, kuid samal ajal ei ole teadus teises mõttes sotsiaalne: selle tulemuste saavutamisel ei mängi sotsiaalsed väärtused rolli ja teadus ei pea olema demokraatlik.\nMa ei ole Haackiga kõiges nõus, aga tema seisukoht on hea meeldetuletus, et sotsiaalsusel ja demokraatial võivad olla väga erinevad tähendused. Kui ma räägin avalikkuse kaasamisest, on see ühes mõttes demokratiseerimine, aga see kindlasti ei tähenda teaduslike hüpoteeside üle hääletamist.\nKas eraraha eest tehtav teadus on vähem sotsiaalne kui avaliku sektori raha eest tehtav teadus?\nEraraha eest tehtav teadus on ühes mõttes väga sotsiaalne, sest see peegeldab väga selgelt teatud huvisid ja väärtusi. Teises mõttes on see aga vähem sotsiaalne, sest ei pruugi olla nii avatud kriitilisele diskussioonile.\nNäiteks ravimiuuringute materjalide üle on nende tellijal kontroll. Või varasem GMO patentide näide — patendiomanik kontrollib seda, kes saab nende objektide uurimisega tegeleda. Aga probleeme on ka avaliku sektori raha eest tehtava teadusega — ma viitaksin siin publitseerimisele. Teadlane teeb avaliku raha eest teadust, ligipääs selle tulemustele on aga enamikul juhtudel väga kallis.\nMilline peaks Teie arvates olema hea teaduskorraldus?\nMinu arust peamine kriteerium hea teaduskorralduse juures on läbipaistvus. Põhiline on mõista, et teatud laadi teadusfilosoofia on alati teaduspoliitika sees — kui võetakse vastu mõni teaduskorralduslik otsus või tegeletakse teaduse evalveerimisega, kajastab see alati otsustajate arusaamu heast teadusest.\nMa usun, et on tähtis analüüsida selliseid arusaamu ja vaadelda neid meie kõige adekvaatsemate teadusfilosoofia käsitluste valguses. Teine oluline moment, millele juhin ka oma väitekirjas tähelepanu, seisneb selles, et hea teaduskorraldus on lokaalne nähtus ja sõltub ajast ja riigist. Teaduskorraldus peab olema tundlik konteksti suhtes.\nMe elame arvamuste pluralismi võidukäigu maailmas. Tihti sealjuures unustatakse, et raketid lendavad kosmosesse mitte arvamuste maailmas, vaid faktipõhises ja loodusteaduslikus maailmas. Kas arvamine peaks Teie arvates teaduslikule teadmisele järele andma?\nTeie loodud pilt eeldab, et arvamusi ja fakte saab alati väga selgelt eristada. Ma usun, et see eristus pole olematu, kuid praegu on palju veenvaid filosoofilisi argumente, et see ei ole lihtne.\nVõtame näiteks induktiivse riski argumenti, mille järgi mängivad faktide väljaselgitamisel rolli väärtused. Või võivad väärtused mängida rolli uurimistöö taustaeeldustes. Samas ei tähenda see, et teadusfilosoofia ei jäta võimalust arvamusi kritiseerida või teadusliku teadmise staatusele pretendeerivaid väiteid kriitiliselt hinnata. Tulles tagasi Longino objektiivsuse käsitluse juurde, isegi kui me teame, et taustaeeldused mängivad tõendamisel rolli, võivad teadlased ja mõnikord ka laiem ühiskond kriitiliselt uurida neid taustaeeldusi ja küsida, kui vastuvõetavad need on.\nTooge kokkuvõtteks põhilisim oma doktoritöö kohta.\nMinu väitekirjal on kaks põhitulemust, üks teadusfilosoofiasisene ja teine ehk ka ühiskondlikult relevantne. Väitekirjas tegelen ma teadusfilosoofiliste argumentidega, mis analüüsivad teaduse sotsiaalseid aspekte ja pakuvad, kuidas teadus saab olla korraldatud paremini. Üks minu eesmärk oli näidata, et ühel teadusfilosoofilisel käsitlusel, Kitcheri omal, on tõsiseid probleeme, ja ma näitasin ka, kuidas neid on võimalik lahendada kasutades Longino objektiivsuse käsitlust.\nTeisalt ma näitan, et teaduspoliitikas on viimastel aastakümnetel toimunud arengud, mis on üsna heas vastavuses sellega, mida teadusfilosoofid pakuvad. See tähendab, et teadusfilosoofilised argumendid ja sellised teaduspoliitilised arengud võivad olla üksteise jaoks relevantsed.\nIntervjuu lühendatud versioon ilmus 9. detsembril 2016 kultuurilehes \nSirp\n.\nJaana Eigi kaitses filosoofia eriala doktoritöö teemal \n„Teaduse sotsiaalne korraldus kui teadusfilosoofiline probleem“\n, teda juhendas dotsent Endla Lõhkivi Tartu ülikoolist ja oponeeris teadur Kristina Rolin Helsingi ülikoolist.\nJuhendaja kommentaar:\nVäitekirjas esitatakse teaduse sotsiaalse korralduse teema uudsest vaatenurgast. Sageli on teadusliku teadmise sotsiaalset käsitlust samastatud postmodernistliku “kõigil on õigus” vaatega. Jaana Eigi ei lähe sellega kaasa, vaid arutleb, miks üldse on vaja sotsiaalset käsitlust, mida see tähendab ja mis sellest tuleneb näiteks laiema avalikkuse kaasamise jaoks teaduspoliitilistesse otsustustesse. Kaitsmisel tekkis publikuga elav diskussioon just viimases küsimuses. Jaana Eigi selgitas, et teadusalad erinevad üksteisest oluliselt ning ei ole võimalik pakkuda ühtset kõigile sobivad mudelit, kuid kaasamise võimalusi tuleb kindlasti kaaluda.\nTeadusfilosoofia kui distsipliini jaoks on ülioluline väitekirja järeldus, et teaduspoliitika konteksti kuuluvad arutelud teaduse korralduse üle demokraatlikus ühiskonnas kujutavad endast ka teadusfilosoofia jaoks asjakohast, seni vähekäsitletud teemat.\n "
        },
        {
          "title": "5 uudist, mida täna hommikul teada",
          "content": "Siin on valik täna hommikustest uudistest\n \nTööinspektsioon: kauplused peavad pöörama töötajate tervisele rohkem tähelepanu\nTööandjad kauplustes peavad rohkem tähelepanu pöörama töötajate tervisele, selgub tööinspektsiooni läbiviidud sihtkontrolli tulemustest\nJuhuvalimina kontrollis tööinspektsioon ligi 60 poe töötingimusi Harjumaal, Ida-Virumaal, Pärnumaal ning Tartumaal. Fookuses olid töötaja võimalused puhkepausideks ja tervisekontrolliks.\nSihtkontrolli tulemusena selgus, et rohkem kui 70 protsenti töötajatest ei ole tervisekontrollis käinud ja paljudel juhtudel puuduvad tööpäeva jooksul ka kindlad vaheajad. Lisaks selgus, et ligi 15 protsendil kontrollitud poodides, puudub müüjatel tööpäeva jooksul võimalus korrakski istuda.\nKõige rohkem saavad koormust pika seismise tagajärjel jalad ja selg. Valutavad jäsemed aga näiteks avaldavad omakorda mõju inimese elukvaliteedile.\nProbleeme tekitab tööinspektsiooni töötervishoiu järelevalve talituse juhataja Silja Soone sõnul ka see, et isegi kui töötajatele puhkepause võimaldatakse, ei ole need kirjalikult fikseeritud.\nSeda kurvem on tõdeda, et kontrollitud kauplustes ei tähtsustata Soone sõnul piisavalt ka töötajate tervisekontrolli vajadust\n \nYana Toom kohtus taas Süüria presidendiga\n \nNeljapäeval kohtus grupp Venemaa föderatsiooninõukogu ja Euroopa Parlamendi saadikuid Damaskuses Süüria presidendi Bashar al-Assadiga. Eurosaadikute seas oli ka Keskerakonna poliitik Yana Toom.\nKohtumisest teatas uudisteagentuurile TASS Vene föderatsiooninõukogu välissuhete komisjoni esimees Konstantin Kossatšov, kelle sõnul arutati Süüria presidendiga äsja allkirjastatud relvarahulepet.\n\"Viibime Süürias föderatsiooninõukogu delegatsiooniga koos kolme Euroopa Parlamendi saadikuga,\" selgitas Kossatšov. Eurosaadikud on pärit Itaaliast, Lätist ja Eestist.\nYana Toom ütles \"Aktuaalsele kaamerale\" antud telefoniintervjuus, et kõneles Assadiga rahvusvahelisest olukorrast ja sanktsioonidest, kuid peamine teema oli Süüria vaherahu.\nToom ütles, et ta loodab, et seekordne relvarahu peab. \"Kui eelmine kord president Bashar al-Assadiga kohtusime, siis tema suhtumine Türgi poliitikasse ja isegi isiklikult Tayyip Erdogani oli palju sõjakam. Täna ta tundus olevat palju konstruktiivsem ja rahulikum,\" märkis Toom.\nPeamine põhjus, miks ta Süüriasse sõitis, on Toomi sõnul põgenikekriis.\n\"On väga selge, et põgenikekriis, mis tabas Euroopat ja mis jõudis ka Eestisse, sai alguse just siit piirkonnast ja kui me seda probleemi siin ei lahenda, siis ei lahenda ka põgenikeprobleemi Euroopa Liidus,\" ütles ta.\nToom kinnitas, et reisi ja elamiskulude eest maksis ta ise.\nTrump kohtub USA luurejuhtidega Vene häkkimise teemal\nUSA presidendiks valitud Donald Trump reageeris neljapäeval Ühendriikide valimistega seotud sanktsioonidele Venemaa vastu üleskutsega eluga edasi minna ja lubadusega kohtuda USA luurejuhtidega, keda ta on varem raevukalt kritiseerinud.\n\"Meie riigil on aeg liikuda suuremate ja paremate asjade poole,\" lausus Trump, kelle valimisvõitu on varjutanud väited Venemaa sekkumisest.\n\"Sellest hoolimata, meie riigi ja selle suurepärase rahva huvides kohtun ma järgmisel nädalal meie luurekogukonna juhtidega, et saada värsket teavet selle olukorraga seotud faktide kohta,\" lisas ta.\nPresident Barack Obama andis neljapäeval korralduse terveks reaks diplomaatilisteks ja majandussanktsioonideks Venemaa vastu seoses häkkimisega, mis Ühendriikide ametiisikute sõnul oli suunatud on USA valimiste mõjutamisele.\nRiigil napib kaitsealuste metsamaade väljaosturaha\nKeskkonnaminister laiendas äsja lendoravate kaitsevööndit, kuid piirangutega maade omanikke ärritab rahapuudusel aastakümnete pikkuseks kujunev väljaost, kirjutab Postimees.\nAjaleht toob näiteks 35 hektari metsa omaniku, kes ootab lendorava elupaigaks kuulutamise tõttu kasutu, kuid kuluka vara väljaostu riigilt juba 10 aastat, kuid peab veel kolm kuni üheksa aastat ootama.\nKeskkonnaministeeriumi pressiesindaja sõnul on tuleval aastal looduskaitsealuste maade riigile omandamiseks planeeritud kolm miljonit ja alates 2018. aastast neli miljonit eurot.\n\"Paraku tundub nii, et riiklikul tasandil käiakse rohkem pinda erametsaomanikele ja nüüd just nendele, kes on oma metsa hoidnud ja hooldanud. Need, kes metsad juba ammu maha võtsid, on õiged mehed. Ei ole eriti palju kuulda ka RMK-le seatavatest piirangutest,\" rääkis Rägavere abivallavanem Lembit Talli.\nTalli sõnul on metsaomanike probleemiks eelkõige see, et kui lendoravat juba aastaid metsas näha pole, siis kaitseala staatust ikkagi maha ei võeta ja kaitseala kompenseerimine toimub metsaomanikele väga vaevaliselt.\nTaavi Rõivas teatas poja sünnist\n \nEile hilisõhtul teatas endine peaminister Taavi Rõivas, et tema ja Luisa Värgi perre sündis poeg.\n\"Ööl vastu tänast sündis meie perre imearmas pisipoeg,\" kirjutas mees Instagrami vahendusel.\nSel sügisel andis Rõivas sotsiaalmeedia vahendusel teada, et kihlus oma pikaaegse elukaaslase Luisa Värgiga, kuid tõdes toona, et pole jõudnud pulmade korraldamist veel tõsiselt ette võtta.\nTaavi Rõivase ja Luisa Värgi peres kasvab veel tütar Miina Rihanna.\n \nTänane ilm\nTäna on pilves selgimistega ilm. Kohati võib vähest vihma sadada. Puhub edelatuul 7-12, puhanguti 15, õhtul saartel ja rannikul puhanguti kuni 18 m/s. Õhutemperatuur on +1..+6°C.\nAllikas: \nIlmateenistus\n "
        },
        {
          "title": "Venemaa avaldab vastumeetmed Valge Maja sanktsioonidele reedel",
          "content": "Venemaa teeb teatavaks vastumeetmed Valge Maja uutele sanktsioonidele reedel, ütles välisministeeriumi pressiesindaja Maria Zahharova neljapäeval.\n \n\"Homme tehakse avalikud teated, vastumeetmed ja paljugi muud,\" vahendasid BNS, Reuters ja Politico Zahharova Facebooki teadet.\nLisaks suletakse ligipääs Moskva lähistel asuvale USA saatkonna suvilale.\nSamas lükkas Zahharova reedel tagasi rahvusvahelises meedias levinud väited, mille kohaselt plaanisid võimud Moksvas asuva Ameerika kooli sulgemist.\nPressiesindaja rõhutas, et rahvusvahelist kooli, kus õpivad USA, Suurbritannia ja Kanada diplomaatide lapsed, pole kavas sulgeda ning väited selle kohta on täielik vale. \nUSA president Barack Obama kehtestas neljapäeval sanktsioonid Vene ametiisikutele ja luureteenistustele seoses sekkumisega Ühendriikide presidendivalimistesse.\nUSA välisministeerium saatis riigist välja 35 diplomaati, kes töötasid suursaatkonnas Washingtonis ja konsulaadis San Franciscos, andes neile 72 tundi riigist lahkumiseks. Diplomaadid kuulutati \"persona non grataks\" tegevuse eest, mis ei vasta nende diplomaadistaatusele.\nSuleti ka kaks Venemaale kuuluvat kinnisvara - üks New Yorgis Long Islandil ja kuni 40 peret mahutav toretsev jõeäärne kompleks Marylandis, kus armastasid puhata Vene diplomaadid, ent mida USA andmeil kasutati ka luureotstarbel.\nMeetmete seas on sanktsioonid Venemaa Föderaalse Julgeolekuteenistuse (FSB) ja sõjaväeluure ehk Kindralstaabi Luurepeavalitsuse (GRU) vastu. Sanktsioonid kehtestati ka neljale GRU töötajale, teiste seas agentuuri juhile Igor Korobovile.\nLisaks kehtestas USA rahandusministeerium sanktsioonid kolmele ettevõttele ja kahele isikule - Jevgeni Bogatšovile ja Aleksei Belanile - \"seotuse eest pahatahtliku küberalase tegevusega\". Sanktsioonide kohaselt külmutatakse kõik nende varad USA-s, samuti blokeeritakse Ühendriikide ettevõtetel nimetatud isikute ja ettevõtetega ärikoostöö.\nValitsus avalikustab ühtlasi Vene kübertegevusega seotud tehnilised üksikasjad, et aidata ettevõtetel end paremini kaitsta võimalike tulevaste rünnakute eest.\nKreml: USA ei võtnud Moskvaga kontakti enne sanktsioonide kehtestamist\nÜhendriigid ei kontakteerunud Moskvaga enne uute sanktsioonide kehtestamist, ütles Kremli pressiesindaja Dmitri Peskov.\n\"USA pool ühendust ei võtnud, kuid nagu te teate, siis nendele otsustele eelnesid üsnagi agressiivsed avaldused, mis pretsedenditult sisaldasid ähvardusi Venemaa vastu.\"\nMoskva eitas neljapäeval kategooriliselt USA süüdistusi sekkumises presidendivalimistesse.\n\"Me eitame kategooriliselt neid alusetuid väiteid ja süüdistusi Venemaa aadressil,\" vahendas uudisteagentuur Ria Novosti Kremli pressiesindaja Dmitri Peskovi sõnu.\n\"Ühendriigid tahavad kahtlemata hävitada USA ja Venemaa suhted, mis on niigi madalseisus,\" märkis pressiesindaja, lubades Venemaa poolt \"adekvaatset reaktsiooni vastastikkuse põhimõttel\".\nVenemaa riigiduuma väliskomisjoni esimees Leonid Slutski nimetas Washingtoni sanktsioone tõeliseks paranoiaks. \"Nad on taas kord rakendanud väga agressiivseid meetmeid meie riigi vastu.\"\nPeskov kahtleb sanktsioonide tõhususes\nPeskovi sõnul kahtleb Moskva sanktsioonide tõhususes, kuna praegune USA president lahkub kolme nädala pärast ametist.\nPeskovi sõnul pole Moskva kindel, et USA järgmine president Donald Trump uusi sanktsioone toetab.\nTrump on varem \nväljendanud kahtlust \nseoses Venemaa vastu uute sanktsioone kehtestamisega.\nUSA kõrge ametnik tõdes konverentsikõnes ajakirjanikega, et Trump võib ametisse astudes Obama otsuse tagasi võtta ning lubada Vene luureametnikud uuesti riiki, kuid see oleks ebasoovitav.\nAmetnik ütles, et ei ole põhjust uskuda, et Venemaa lõpetab sekkumise USA ja teiste riikide valimistesse.\n\"Me usume, et need sammud on tähtsad, kuna Venemaa ei kavatse lõpetada. Kõik viitab sellele, et nad sekkuvad demokraatlikesse valimistesse teistes riikides, sealhulgas mõnes meie Euroopa liitlasriigis,\" ütles ta.\nUSA esindajatekoja vabariiklasest spiiker Paul Ryan kommenteeris, et Venemaa on järjepidevalt püüdnud kahjustada USA huve ning Obama administratsiooni kehtestatud sanktsioonid on õige, kuid hiljaks jäänud samm.\n\"Kuigi tänane administratsiooni tegevus on hilinenud, siis see on sobiv viis lõpetada kaheksa aastat kestnud ebaõnnestunud poliitika Venemaaga. Ja see on musternäide selle valitsuse ebaefektiivsest välispoliitikast, mis on muutnud Ameerika maailma silmis nõrgemaks,\" ütles Ryan pressiteates.\nMedvedev: Valge Maja sanktsioonid on Obama töö kurb lõpp\nVene peaministri Dmitri Medvedevi sõnul on tal kahju, et Venemaale neljapäeval kehtestatud Valge Maja sanktsioonid on president Barack Obama töö kurb lõpp.\n\"Kurb, et Obama administratsioon, mis alustas oma tegevust koostöö taastamisega, lõpetab tegevuse Vene-vastases agoonias. RIP (puhka rahus),\" kirjutas peaminister Twitteris reedel. \nПечально, что администрация Обамы, которая начинала свою жизнь с восстановления сотрудничества, заканчивает ее антироссийской агонией. RIP\n\n— Дмитрий Медведев (@MedvedevRussia) \nDecember 30, 2016\n "
        },
        {
          "title": "Van Aert võitis Loenhoutis ning kindlustas liidrikohta",
          "content": "oenhoutis toimunud cyclo-crossi sarja DVV Verzekeringen Trofee 6. etapi võitis kindlalt Wout Van Aert. Crelan-Vastgoedservice'i meeskonna rattur edestas kahe sekundiga mullu samas võidutsenud Tom Meeusenit (Telenet Fidea Lion) ja kolme sekundiga Kevin Pauwelsit (Marlux-Napoleon Games).\n \nJuhtgruppi kuulunud Mathieu van der Poel (Beobank-Corendon) kukkus eelviimasel ringil tõusunukilt alla sõites, kirjutab \nSpordipartner.\n Mõnda aega liikumatult maas lebanud hollandlane pääses suuremate vigastusteta.\nDVV Verzekeringen Trofee kokkuvõttes kindlustas van Aert liidrikohta. Ta edestab Pauwelsit 2.39 ja Michael Vanthourenhouti (Marlux-Napoleon Games) 3.33-ga. Sarja järgmine etapp toimub 1. jaanuaril, kui Baalis leiab aset GP Sven Nys.\n "
        },
        {
          "title": "Anelle Tamm võttis muusika-aasta kokku põneva videoga",
          "content": "Lauljatar Anelle Tamm ja produtsent Andrei Zevakin võtsid lõppeva muusika-aasta kokku videoga.\n \nVideos kõlavad lood:\n1. \"Heathens\" - Twenty One Pilots\n2. \"Cold Water\" - Major Lazer ft. Justin Bieber and MØ\n3. \"Closer\" - The Chainsmokers ft. Halsey\n4. \"Don't Let Me Down\" - The Chainsmokers ft. Daya\n5. \"One Dance\" - Drake ft. Kyla and Wizkid\n6. \"Needed Me\" - Rihanna\n7. \"I Took a Pill in Ibiza\" - Mike Posner (Seeb Remix)\n8. \"This is What You Came for\" - Calvin Harris ft. Rihanna\n9. \"Treat You Better\" - Shawn Mendes\n10. \"In the Name of Love\" - Martin Garrix ft. Bebe Rexha\n11. \"No Money\" - Galantis\n12. \"Let Me Hold You (Turn Me On)\" - Cheat Codes ft. Dante Klein\n13. \"The Greatest\" - Sia\n14. \"Can't Stop The Feeling\" - Justin Timberlake\n "
        },
        {
          "title": "Silmside vestluskaaslasega koormab aju",
          "content": "Vestluskaaslasele otse silma vaadates võib tihtilugu tekkida mõne hetke pärast ebamugavustunne, mis sunnib pilku ära pöörama. Miks see nii on? Jaapani teadlased on leidnud ühe võimaliku vastuse. Shogo Kajimura ja Michio Nomura väidavad ajakirjas Cognition, et pikk silmside võib meie aju ülekoormata, kui tegeleme samal ajal veel mõne mõtlemist nõudva tegevusega.\n \nNad panid 26 vabatahtlikku \nmängima sõnamängu. Katseisikutele näidati arvutiekraanil mitmesuguseid nimisõnu ja neil paluti leida nende juurde sobiv tegusõna. Näiteks kui nimisõna oli ''pall'', siis sinna juurde sobis tegusõnaks näiteks ''viskan'' või ''veereb'', aga pakuti ka natukene raskemaid sõnu, mille juures tuli tõenäoliselt rohkem mõelda, näiteks selline sõna nagu ''taevas''. Eesti keeles sobib selle juurde näiteks ''sinab'' või ''kummub''.\nKatseisikud nägid ekraanil ka nägu, millega said nad silmsidet luua ja katkestada. Selgus, et kui katseisik raske sõna juurde vastust nuputas, siis sõltus vastuse leidmise kiirus sellest, kas ta vaatas samal ajal arvutiekraani näole silma või ei. Kui vaatas, siis venis mõtlemisaeg veel eriti pikaks. Kui ei, siis mitte nii väga.\nKajimura ja Nomura oletavad, et kui inimene tegeleb tähelepanu nõuda mõtteülesandega, näiteks sõnamängu või vestlemisega, siis võib tema ajule mingist hetkest hakata üle jõu käima sellele tegevusele lisaks veel silmsidet hoida, sest silmside sunnib päris paratamatult aju intensiivselt töötlema isikutevahelise suhestumuse alast infot. Ülekoormuse vähendamiseks tulebki silma vaatamisest loobuda.\n "
        },
        {
          "title": "Indrek Kiisler: põgenemine iseenda eest ehk ees on karmid ajad",
          "content": "Euroopa ja Eesti koos temaga on sattumas keerisesse, mis paiskab meie elukorralduse täiesti pea peale. Indrek Kiisler kirjeldab aastalõpukommentaaris musti stsenaariume.\n \nInimestele on loomuomane, et me pole kunagi rahul. Me püüdleme korraga nii tulevikku kui ka minevikku, kusjuures tulevikku püüdlemine võiks ühiskonnale tervikuna olla siiski minevikust tähtsam. Mulle aga tundub, et läänemaailm on jõudmas punkti, kus minevikuihalus on tulevikku võitmas ja see on ülimalt ohtlik tendents.\nKusjuures paljud Lääne inimesed ei teagi päris täpselt, millisesse aega tagasi paigutuda. Küll aga võib välja tuua mõned märksõnad selle kohta, mida ihaldatakse: „valgem“ ja oma juurtest kinni hoidev Euroopa või Ameerika, praeguse poliitilise „eliidi“ minemapühkimine ja lihtsatel lahendustel põhineva elukorralduse loomine.\nSelle väljendusteks olid aastal 2016 Brexit, Donald Trump ning sündmused Türgis ja Poolas. Kardan, et 2017. aastal lisandub veel Marine Le Pen, kelle võimuletulemise järel vajub kokku nii Euroopa Liit ja veidi hiljem ka NATO.\nLe Pen on lubanud Prantsusmaa presidendiks saades riigi Euroopa Liidust välja viia. EL saab hakkama, kui selle liikmeks pole Suurbritannia, aga ilma Prantsusmaata pole see ühendus enam töövõimeline. Toimub suur lagunemine, asemele tekivad uued regionaalsed ühendused ja kõik mängitakse ümber.\nLäänemere ümber tekib pikapeale Hansaliidu taoline struktuur, milles on juhtroll Saksmaal. Kas meid sinna tahetakse, see ongi Eesti jaoks järgnevate aastate põhiküsimus. Ei pea olema selgeltnägija, et mõista – Euroopa Liidu langedes on Euroopas kaks suurt otsustajat: Saksmaa ja Venemaa. USA tegeleb Donald Trumpi juhtimisel uusisolatsionismi ehitamisega ning sellest tulenevate vapustustega.\nÜks põhjus, miks eurooplased pole rahul eluga, mis pakub neile kõigi aegade parimat elustandardit, on sideme katkemine 1930. aastate Euroopaga.\nViimasel ajal on läänemaailmas toimuvates arengutes süüdistatud kahte asja: islamipõgenikke koos nende toodud terroriga ning ka Kremli karvast kätt. Mõlemas on omajagu tõtt, kuid need pole määravad meie soovis pöörata aega tagasi. Pigem tuleb ikka pöörata pilk endasse ja vaadata, miks me pole rahul.\nMiks eurooplased pole rahul eluga, mis pakub neile kõigi aegade parimat elustandardit, kõige rohkem vabadusi ja ise otsustamise õigust?\nÜks põhjus on ilmselt sideme katkemine 1930. aastate Euroopaga. Meie hulgas pole enam inimesi, kes toonast elu mäletaks. Mäletaks seda, et ka siis arvati, et liberaalsel demokraatial pole eluõigust ja lihtsaid lahendusi pakuvate liikumiste käes on tulevik. Millega see lõppes, seda me võiks vähemalt teada, eriti eestlased.\nHeade ja pahade, valgete ja värviliste, kristlaste ja muuusuliste selekteerimise käigus võib vabalt juhtuda, et ka meid hakatakse Berliinis ja Pariisis pidama võõrasteks ja Rail Balticu asemel ehitakse hoopis korralik raudteeühendus ida poole.\nMida neil rööbastel vedama hakatakse, seda näitab aeg.\nERR.ee võtab arvamusartikleid ja lugejakirju vastu aadressil \n[email protected]\n.\n Õigus otsustada artikli või lugejakirja avaldamise üle on toimetusel.\n "
        },
        {
          "title": "Teppanil ja Juhkamil ei õnnestunud tiitlikaitsjalt geimi röövida",
          "content": "Eesti koondislaste Renee Teppani ja Martti Juhkami koduklubi Innsbrucki Hypo Tirol võttis Kesk-Euroopa liigas vastu teise järjestikuse kaotuse, kui eelmise hooaja finalistide duellis tiitlikaitsja Ljubljana ACH Volley vastu geimivõiduni ei jõutud. Taaskord olid eestlased koduklubi põhitegijad. \n \nKahes esimeses mängus maksimaalsed kuus punkti saavutanud Tirol ei suutnud 1:3 (-25, -21, 23, -24) üllatuskaotust Slovakkia meeskonnale Myjava Spartakile heastada, kogudes Slovakkia väikelinnas Myjavas peetud kohtumises Oliver Venno kunagise koduklubi Ljubljana ACH Volley vastu geimides vastavalt 21, 26 ja 20 punkti, kirjutab \nvolley.ee.\nInnsbrucki esinduse ridades jõudis ainsana kahekohalise resultaadini Renee Teppan, kes kogus üleplatsimängijana 24 (+16) punkti. Rünnakul tõi eestlane 20 (54%), blokis kolm ja pallingul ühe punkti. Pallingu vastuvõtul igati head 75-protsendilist täpsust näidanud Martti Juhkami arvele märgiti üheksa punkti, millest kaheksa tulid rünnakul (40%) ja üks blokis. Kaotajate poolele ei suutnud eestlaste punktisaagist enamat mitte keegi. \nNeljast mängust kaks võitnud ja kuus punkti kogunud Tirol lasi turniiritabelis tänase vastase ACH Volley endast mööda, langedes üheksa meeskonna konkurentsis neljandale kohale. Innsbrucki meeskond peab järgmised Kesk-Euroopa liiga mängud jaanuari keskel. \n "
        },
        {
          "title": "Ida-Virumaal sündis Alutaguse vald",
          "content": "Aasta alguses kuue valla vahel läbirääkimisi alustanud Ida-Virumaa lõunapiirkonna omavalitsused kaotasid teel Alutaguse vallaks kaks osapoolt, ent jõudsid neljapäeval uue valla loomiseni, \nkirjutab ajaleht Põhjarannik\n.\n \nPärast seda kui Illuka vallavolikogu otsustas teiste Alutaguse vallaks pürgivate omavalitsustega liitumisläbirääkimised lõpetada, ootasid teised pingsalt, millise otsuse teeb Mäetaguse vallavolikogu - sellest olenes, kas sündiv suurvald mahub seadusega lubatud erisuse alla. Tund enne ühinemislepingu ühist allakirjutamist hääletas Mäetaguse volikogu kuue poolt- ja kolme vastuhäälega lepingu kinnitamise poolt.\n\"Mul oli hea meel, et vajalikud poolthääled tulid kokku ja ma ei pidanud ise oma südametunnistuse vastu hääletama,\" tunnistas volikogu esimees Veljo Kingsep, et tema hääletas vastu.\nMaasekretär maavanema ülesannetes Eve East ütles, et Alutaguse valla ühinemisleping on Ida-Virumaal neljas - ja vabatahtlikult ühinejate viimane -, mis maavanemale üle anti.\nKuna Alajõe, Iisaku, Mäetaguse ja Tudulinna valla ühinemisel ei vasta uus kohaliku omavalitsuse üksus 4037 elanikuga miinimumsuuruse kriteeriumile, taotletakse vabariigi valitsuselt erandi kohaldamist. Taotluses märgitakse ka, et ühinejad pole vastu Illuka valla liitmisele Alutaguse vallaga.\nVallakeskuse asukohaks saab Iisaku alevik.\n "
        },
        {
          "title": "VIDEOD | Väljakult eemaldatud Westbrook ei jõudnud Thunderi kaotusmängus anda ühtegi korvisöötu",
          "content": "Korvpalliliigas NBA lõppes Oklahoma City Thunderi neljamänguline võiduseeria, kui 80:114 jäädi alla Memphis Grizzliesile. Thunderi staar Russell Westbrook jõudis väljakul viibida 23 minutit, enne, kui ta teise tehnilise vea tõttu kolmandal veerandajal mängust eemaldati.\n \nPeakohtuniku Jason Phillipsi sõnul teenis Westbrook mõlemad tehnilised kohtunikega vaidlemise eest. Väljakult ära saatmise hetkeks oli Thunderi tagamängija visanud 21 punkti (visked väljakult 6/19) ning kogunud viis lauapalli, statistikasse lisandusid ka esimesel veerandajal tehtud kuus pallikaotust. Korvisööduta jäi Westbrook alles kolmandat korda oma karjääri jooksul.\nGrizzliesi resultatiivseim oli 25 punkti visanud keskmängija Marc Gasol, kes võttis ka kaheksa lauapalli. 18 minutit mänginud Troy Danielsi arvele jäi 22 silma, Zach Randolph lisas 21 punkti ning kaheksa lauapalli.\nKyrie Irvingu 32 ning Kevin Love'i 30 punkti vedasid Cleveland Cavaliersi 124:118 võidule Boston Celticsi üle. Love lisas 15 lauapalli ning Irving 12 korvisöötu, täna 32. sünnipäeva tähistav LeBron James viibis väljakul 44 minutit ning viskas 23 punkti. Samuti jäi tema arvele 11 resultatiivset söötu ja kaheksa lauapalli.\nTulemused:\nCharlotte Hornets – Miami Heat 91:82\nCleveland Cavaliers – Boston Celtics 124:118\nMemphis Grizzlies – Oklahoma City Thunder 114:80\nPhoenix Suns – Toronto Raptors 99:91\nUtah Jazz – Philadelphia 76ers 100:83\nLos Angeles Lakers – Dallas Mavericks 89:101\n "
        },
        {
          "title": "Galerii: Kultuuri- ja meelelahutustegelased, kellega 2016. aastal hüvasti jätsime",
          "content": "Aasta 2016 oli kultuuri- ja meelelahutusmaastikul suuri kaotusi täis. Meie hulgast lahkusid maailmakuulsad, aga ka kodumaal armastatud muusikud, näitlejad ja kirjanikud.\n \n"
        },
        {
          "title": "Markkus Keel pingelisest karikafinaalist: saime õigel hetkel õiged punktid kätte",
          "content": "Meeste võrkpalli karikavõitjaks krooniti Pärnu, kes alistas Audentese spordihoones toimunud maratonmatšiks kujunenud finaalis Tallinna Selveri 3:2 (20:25, 25:21, 25:21, 22:25, 15:12).\n \n„Pigem oli mäng selline krobeline,“ kommenteeris Pärnu sidemängija Markkus Keel matši Vikerraadiole. „Kindlasti oli palju ilusaid hetki, aga sama palju oli krobelisi hetki. Kasvõi kolmas geim, kus me olime pikalt ees, lasime järgi, saime uuesti eest ära, lasime järgi – eks ta sellisel toonil mäng oli ja selle pärast 3:2 lõppes ka.“\nKas võiduvõtme saab kuidagi üheselt sõnadesse ka panna või on see nii pika mängu puhul erinevates nüanssides kinni? „Eks ta kindlasti on kogu kupatuses kinni. Me ei saanud Selverist palju rohkem punkte, kõik geimid olid napid võidud. Õnneks saime õigel hetkel õiged punktid kätte ja 3:2 meie kasuks. Super.“\n„Loen seda enda esimeseks tiitliks, sest see on esimene tiitel, kus ma nii-öelda ka platsil olin,“ tõdes 21-aastane Keel.\n "
        },
        {
          "title": "ETV toob televaatajateni filmi \"Perekonnavaled\"",
          "content": "Täna õhtul toob ETV televaatajateni mängufilmi \"Perekonnavaled\".\n \nFilmi tegevus toimub linnas, kus on professionaalne sümfooniaorkester, mille eesotsas seisab autoritaarne ja kindla käega dirigent Paul Levald, kes on juba aastaid ohjanud nii orkestrit kui ka suhteid peres. Dramaatiliste sündmuste tõttu tuleb Pauli tütremehel Egon Reil ootamatult juhtimine üle võtta. Lisaks orkestrisisestele pingetele pärandab äi Egonile koos dirigendikepi, võimu ja vastutusega ka oma keerulise minevikuga seotud saladused ning kohustused. Vanadest valedest kasvavad välja uued ja ühel hetkel Egon mõistab, et tõe väljatulek tooks kaasa tõelise kaose.\nValentin Kuigi ja Manfred Vainokivi \"Perekonnavaled\" on suhtedraama elevantidest magamistoas ja luukeredest kapis, väikestest ning suurtest pettustest, pooltõdedest ja kokkumängudest, mida leidub iga perekonna salakroonikates.\nStsenarist Valentin Kuik, režissöörid Valentin Kuik ja Manfred Vainokivi, operaator ja kunstnik Manfred Vainokivi, kostüümikunstnik Anu Lensment, grimmikunstnik Kristel Kärner, helirežissöör Mart Kessel-Otsa, monteerija Kersti Miilen, produtsent Marju Lepp, tootja Filmivabrik. Filmi valmimist toetasid Eesti kultuurkapital, Eesti filmi instituut ja Pärnu linn.\n\"Perekonnavaled\" on ETV eetris täna õhtul kell 21.30.\n "
        },
        {
          "title": "Võimlemisturniirile Miss Valentine on registreerunud üle 1200 sportlase",
          "content": "23. korda toimuvale Miss Valentine’i võimlemisturniirile ja rühmvõimlemise MK-etapile on registreerunud üle 1200 võimleja. Võimlemise veebruarikuine tähtsündmus meelitab 9.-12. veebruaril Tartusse 38 riigi sportlased.\n \nLisaks rühmvõimlemise MK-etapile jagub põnevust ka Miss Valentine’i iluvõimlemisturniirile. Hooaja esimene maailmatasemel mõõduvõtt tehakse just Tartus ning aasta 2017 toob endaga kaasa ka täiesti uued võistlusmäärused.\nMiss Valentine’i peakorraldaja Janika Mölderi sõnul on kogu võimlemismaailma pilgud alates 9. veebruarist suunatud just Eestile. Uued võistlusreeglid kinnitati peale Rio olümpiamänge ning need tõotavad spordiala põhjalikult muuta. “Viimati muutusid võistlusreeglid nii põhjalikult aastal 2000, mil iluvõimlemises tegi ilma Venemaa legendaarne võimleja Alina Kabaeva,” selgitab Mölder. \"Seega Tartus saab omamoodi näha spordiala uut nägu: hetkel on raske isegi ennustada, kes tänastest tippudest muudatustega sammu käia jõuavad.”\nTipptegijatest on võistlustele oodata Rio OM-i pronksmedalisti ja MM-kulda Anna Rizadtinovat Ukrainast. “Meil on alati vedanud ning turniirile on registreerunud tohutult osalejaid ja tippvõimlejaid. Ka 23. kord pole erand. See, et Rizatdinova kaliibriga staar aastalt-aastasse meie turniiril osaleb, on meile suureks komplimendiks,” sõnab Mölder.\n "
        },
        {
          "title": "2016. aasta enimostetud raamatud esindavad eneseabi žanri",
          "content": "Eesti suurima raamatumüüja Rahva Raamatu 2016. aasta müügitabeli tipus troonivad Rene Bürklandi \"Tark tee terviseni\" ja Mihkel Raua \"Kus ma olen ja kuidas sina võid palju kaugemale jõuda\".\n \nIlukirjandusest oli kõige populaarsem Indrek Hargla \"Raudrästiku aeg\" ning lasteraamatutest juba teist aastat järjest Andrus Kivirähki \"Oskar ja asjad\", kirjutab \nPostimees\n. Müügikoguseid Rahva Raamat ei avalda.\nKui 2015. aasta esikahekümne raamatutest olid lausa kaheksa biograafiad, siis tänavused müügihitid on ennekõike tervise-, eneseabi- ja esoteerikaraamatud. Nii on lisaks esikaksikule läinud väga hästi selliste raamatute müük nagu Riina Raudsiku \"Energiakriis. Keha häirekell\" (3. koht), Giulia Endersi \"Võluv soolestik. Kogu tõde ühe alahinnatud elundi kohta\" (6. koht) ning alles novembri lõpus ilmunud Marilyn Kerro \"Saatuse peegelpilt\" (8. koht).\nIndrek Hargla \"Raudrästiku aeg\" on üldises müügitabelis neljandal ning Valdur Mikita \"Lindvistika ehk metsa see lingvistika\" viiendal kohal.\nRahva Raamat varustab raamatutega lisaks oma keti kauplustele kõiki Eesti raamatukogusid ning suuri jaekette nagu Selver, Rimi, Prisma, Maxima ja Coop.\n "
        },
        {
          "title": "Taavi Rõivas teatas poja sünnist",
          "content": "Eile hilisõhtul teatas endine peaminister Taavi Rõivas, et tema ja Luisa Värgi perre sündis poeg.\n \n\"Ööl vastu tänast sündis meie perre imearmas pisipoeg,\" kirjutas mees Instagrami vahendusel.\nSel sügisel andis Rõivas sotsiaalmeedia vahendusel teada, et kihlus oma pikaaegse elukaaslase Luisa Värgiga, kuid tõdes toona, et pole jõudnud pulmade korraldamist veel tõsiselt ette võtta. \"Tegelikult on peaministri töö kõrvalt väga vähe aega, et tegeleda pulmakorraldamisega, küllap seda jõuab kunagi hiljem. Praegu veel ei ole ettevalmistustega kuigi intensiivselt peale hakanud,\" tõdes Rõivas siis Vikerraadio saates \"Stuudios on peaminister\".\nTaavi Rõivase ja Luisa Värgi peres kasvab veel tütar Miina Rihanna.\n \nÖöl vastu tänast sündis meie perre imearmas pisipoeg.\nA photo posted by Taavi Rõivas (@taaviroivas) on \nDec 29, 2016 at 1:19pm PST\n "
        },
        {
          "title": "Iru jäätmepõletusjaam tootis rekordilise koguse elektrit ja soojust",
          "content": "2016. aastal tootis Eesti Energia Iru elektrijaama jäätmepõletusjaam rekordilised 129 gigavatt-tundi elektrit ja 292 gigavatt-tundi soojust ning kasutas selleks 248 000 tonni sega-olmejäätmeid, mida on 3000 tonni rohkem kui aasta varem.\n \n\"Kui jäätmepõletusjaamas toodetud elektri hulk on sisuliselt sama, mis 2015. aastal, siis soojust tootsime selles üksuses 2016. aastal võrrelduna eelmise aastaga kaheksa protsenti rohkem,“ rääkis Eesti Energia juhatuse liige Raine Pajo. „Lisaks lõi aasta alguse külm ilm, kõrgem elektri turuhind ja võrdlemisi madal gaasi hind sobilikud tingimused kolm aastat reservis seisnud Iru elektrijaama gaasil töötava koostootmisploki käivitamiseks.\"\nKoos gaasil töötavate veesoojenduskatelde ja koostootmisploki toodanguga müüs Iru elektrijaam 2016. aastal 674 gigavatt-tundi soojust ja 161 gigavatt-tundi elektrit, teatas Eesti Energia.\n \nRaine Pajo sõnul on jäätmete tarneportfell lepingutega täpselt planeeritud vähemalt kuus kuud ette, kuid on ka kuni nelja-aastaseid pikaajalisi lepinguid. \"Meie põhimõte on jäätmete tarnimise lepinguid sõlmida konkursiga ehk hankepõhiselt, kus kõigil jäätmesektori ettevõtetel on võrdsed võimalused osalemiseks,“ ütles Pajo.\n2015. aastal tekkis Eestis üle 308 000 tonni sega-olmejäätmeid. Iru elektrijaama jäätmepõletusjaam suudab aastas energiaks ümber töödelda kuni 250 000 tonni sega-olmejäätmeid. Seega on enamust Eestis tekkivatest sega-olmejäätmetest võimalik taaskasutada Iru elektrijaamas.\nIru elektrijaama jäätmepõletusjaam valmis 2013. aastal ning selle maksumus oli 105 miljonit eurot.\nPärast Iru elektrijaama jäätmepõletusjaama töölehakkamist on prügi ladestamine prügilatesse praktiliselt lõppenud ning jäätmed on leidnud kasutuse energiatootmises.\n "
        },
        {
          "title": "Riigil napib kaitsealuste metsamaade väljaosturaha",
          "content": "Keskkonnaminister laiendas äsja lendoravate kaitsevööndit, kuid piirangutega maade omanikke ärritab rahapuudusel aastakümnete pikkuseks kujunev väljaost, \nkirjutab Postimees.\n \nAjaleht toob näiteks 35 hektari metsa omaniku, kes ootab lendorava elupaigaks kuulutamise tõttu kasutu, kuid kuluka vara väljaostu riigilt juba 10 aastat, kuid peab veel kolm kuni üheksa aastat ootama.\nKeskkonnaministeeriumi pressiesindaja sõnul on tuleval aastal looduskaitsealuste maade riigile omandamiseks planeeritud kolm miljonit ja alates 2018. aastast neli miljonit eurot.\nKeskkonnaminister Marko Pomerantsi osavõtul toimus Ida-Virumaal Oonurmes lendorava teemal mõni aeg tagasi avalik arutelu. Seal andsid metsaomanikud ministeeriumile Rägavere abivallavanema sõnul ka selgelt märku, et maaomanikke ministeeriumi kavandatud piirangud ei rõõmusta.\n\"Paraku tundub nii, et riiklikul tasandil käiakse rohkem pinda erametsaomanikele ja nüüd just nendele, kes on oma metsa hoidnud ja hooldanud. Need, kes metsad juba ammu maha võtsid, on õiged mehed. Ei ole eriti palju kuulda ka RMK-le seatavatest piirangutest,\" rääkis Rägavere abivallavanem Lembit Talli.\nTalli sõnul on metsaomanike probleemiks eelkõige see, et kui lendoravat juba aastaid metsas näha pole, siis kaitseala staatust ikkagi maha ei võeta ja kaitseala kompenseerimine toimub metsaomanikele väga vaevaliselt.\n "
        },
        {
          "title": "Halonen: meedia liialdab pingetega Läänemere piirkonnas",
          "content": "Soome endine president Tarja Halonen on seisukohal, et olukord Läänemere piirkonnas ei ole nii pingeline kui meedia seda kujutab.\n \n\"Soome meedia paisutab seda teemat,\" ütles Halonen reedel ajalehes Helsingin Sanomat avaldatud usutluses.\nKaks ametiaega Soomet juhtinud Halonen hoiatas, et hirmu tekitamine on julgeolekupoliitikas halvim. Hirm toob tema sõnul kaasa liialdusi mõlemalt poolt.\nHalonen on alati vastustanud Soome NATO-liikmesust ja on sama meelt ka praegu. \"Mind on Ühendriikide presidendile George W. Bushille esitletud naisena, kes takistas Soome liitumist NATO-ga,\" meenutas endine riigipea.\nHalonen on pettunud, et jätkusuutlik areng ei ole Soomes praegu tõusuteel. \"Tuleb mõista, et ka terrorism juurdub just piirkondades, kus on puudujääke kestlikus arengus,\" lausus ta.\n "
        },
        {
          "title": "Trump kohtub USA luurejuhtidega Vene häkkimise teemal",
          "content": "USA presidendiks valitud Donald Trump reageeris neljapäeval Ühendriikide valimistega seotud sanktsioonidele Venemaa vastu üleskutsega eluga edasi minna ja lubadusega kohtuda USA luurejuhtidega, keda ta on varem raevukalt kritiseerinud.\n \n\"Meie riigil on aeg liikuda suuremate ja paremate asjade poole,\" lausus Trump, kelle valimisvõitu on varjutanud väited Venemaa sekkumisest.\n\"Sellest hoolimata, meie riigi ja selle suurepärase rahva huvides kohtun ma järgmisel nädalal meie luurekogukonna juhtidega, et saada värsket teavet selle olukorraga seotud faktide kohta,\" lisas ta.\nPresident Barack Obama andis neljapäeval korralduse terveks reaks diplomaatilisteks ja majandussanktsioonideks Venemaa vastu seoses häkkimisega, mis Ühendriikide ametiisikute sõnul oli suunatud on USA valimiste mõjutamisele.\nTrump on selliseid süüdistusi juba pikka aega pidanud demokraatide halvasti varjatud katseks delegitimiseerida vabariiklaste võitu. Kuid see trotslik hoiak on toonud kaasa kasvava vastuseisu tema enda erakonna sees.\nKuigi Trump on juba kuulnud luureteenistuste hinnanguid valimiste osas ja piisavalt tõendeid on ka avalikus ruumis, võib tema lubadus luurejuhtidega kohtuda anda võimaluse nägu säilitades oma hoiakut pehmendada.\n "
        },
        {
          "title": "FOTOD | Pärnu sai karikafinaalis otsustavas geimis jagu Selverist",
          "content": "Eesti meeste võrkpallikarikavõitjaks tuli Pärnu, kes alistas Audentese spordihoones toimunud finaalis Tallinna Selveri 3:2 (20:25, 25:21, 25:21, 22:25, 15:12).\n \n"
        }
      ],
      "29": [
        {
          "title": "Euroliiga liider Moskva CSKA sai teise järjestikuse kaotuse",
          "content": "Korvpalli Euroliigas sai teise järjestikuse kaotuse tiitlikaitsja ja tabelijuht Moskva CSKA, kes jäi võõrsil 67:78 (14:27, 20:21, 22:16, 11:14) alla Belgradi Crvena zvezdale.\n \nSerblaste parim oli Ognjen Kuzmic 16 punkti ja 10 lauapalliga, Marko Simonovici arvele kirjutati 14 silma. Venelastele tõi Andrei Vorontsevitš resultatiivseimana 21 punkti. Parim päev polnud Nando de Colol ja Milos Teodosicil, kes mõlemad viskasid 6 silma.\nArmeelastest kahe võidu kaugusele jõudsid Madridi Real, Pireuse Olympiakos ja Vitoria-Gasteiz Baskonia. Hispaanlased alistasid võõrsil Istanbuli Anadolu Efesi 80:78 (21:22, 16:14, 24:27, 19:15) ning kreeklased kodus CSKA-st eelmises voorus jagu saanud Istanbuli Fenerbahce 71:62 (18:9, 22:12, 18:19, 13:22). Baskimaa klubi oli omal väljakul 101:88 (30:24, 12:16, 29:24, 30:24) üle Tel Avivi Maccabist, kellele see oli kuuendaks järjestikuseks kaotuseks.\nMängupäeva viiendas kohtumises alistas Kaunase Žalgiris võõrsil Milano EA7 Emporio Armani 78:70 (21:16, 15:17, 20:23, 22:14). Itaallased on nüüd kaotanud kaheksa mängu järjest.\nTabeliseis:\n 1. CSKA            15  12   3   1330:1231 \n 2. Real            15  10   5   1304:1204 \n 3. Olympiakos      15  10   5   1179:1113 \n 4. Baskonia        15  10   5   1204:1157 \n 5. Panathinaikos   14   9   5   1077:1022 \n 6. Fenerbahce      15   9   6   1150:1148 \n 7. Darussafaka     14   8   6   1094:1092 \n 8. Crvena zvezda   15   7   8   1115:1117 \n------------------------------------------ \n 9. Anadolu Efes    15   7   8   1243:1264 \n10. Barcelona       14   6   8   1001:1041 \n11. Žalgiris        15   6   9   1217:1235 \n12. Bamberg         14   5   9   1115:1130 \n13. Uniks           14   5   9   1120:1151 \n14. Maccabi         15   5  10   1194:1244 \n15. Galatasaray     14   4  10   1093:1197 \n16. Emporio Armani  15   4  11   1215:1305\n "
        },
        {
          "title": "FOTOD | Kohila naiskond sai üles-alla kulgenud karikafinaalis jagu TTÜ esindusest",
          "content": "Eesti naiste võrkapallikarikavõitjaks krooniti Kohila VK/E-Service, kes alistas Audentese spordihoones toimunud finaalis TTÜ/Tradehouse'i 3:1 (25:17, 25:14, 20:25, 26:24).\n \n"
        },
        {
          "title": "Liivakul uus klubi lähedal: jaanuariks on lennukipiletid olemas",
          "content": "Viimased pool aastat lepinguta olnud Eesti jalgpallikoondise ründaja Frank Liivak andis teada, et peagi ootab teda uus koduklubi.\n \nSaladuseloori 20-aastane tartlane täielikult kergitada ei soovinud, aga teatas, et üheksandaks jaanuariks on lennupiletid olemas. Piirkond on jätkuvalt Hispaania ja Itaalia kandis, kus olid ka tema viimased klubid.\n\"Tase on senise karjääri kõige kõrgem,\" lubas Liivak \nSoccernet.ee\n-le. \"Aga kuni allkirju all ei ole, siis pole veel midagi kindlat.\"\nSuvel oli Liivak lähedal lepingule klubiga Serie B-s, pärast seda tal lepingut olnud pole. Viimased hooajad on Liivak veetnud Hispaania tugevuselt neljandas liigas Alcobendas Sporti ridades.\n "
        },
        {
          "title": "Makedoonia president kritiseeris \"vastutustundetut\" EL-i ja NATO-t",
          "content": "Makedoonia president Gjorge Ivanov kritiseeris neljapäeval Euroopa Liitu ja NATO-t seoses Makedoonia liitumisprotsessi pidurdumisega ja süüdistas neid riigi poliitilistes kriisides.\n \n2008. aastal pani Kreeka veto Makedoonia liitumisele NATO-ga ja on tõkestanud Skopje läbirääkimisi EL-iga alates 2005. aastast.\n\"Aastal 2008 olime NATO liitumise lävepakul. 2009. aastal saime esimese positiivse raporti ja soovituse alustada läbirääkimisi EL-iga,\" ütles Ivanov üleriigilises pöördumises.\nIvanov ärgitas EL-i Makedoonia tulevikku mitte blokeerima ja süüdistas ühendust ning NATO-t riigi praegustes poliitilistes raskustes.\n\"Läbirääkimiste kuupäevade asemel meid tõkestati. NATO liikmesuse asemel meid ignoreeriti. Premeerimise asemel meid karistati,\" ütles ta.\n\"EL-i ja NATO vastutustundetu käitumine Makedoonia suhtes peegeldub paratamatult meie sisepoliitikas. Reformihoog on kaotatud, poliitiliste parteide suhted on pingelised,\" ütles president.\nMakedoonia ametlik nimi ÜRO-s on Endine Jugoslaavia Vabariik Makedoonia seoses 25 aastat kestnud tüliga Kreekaga, mille põhjaprovints kannab sama nime.\n "
        },
        {
          "title": "Poola kohus mõistis vangi tipp-poliitikuid pealt kuulanud isikud",
          "content": "Poola kohus mõistis vangi ärimehe ja kaks ettekandjat, kes olid mõistetud süüdi Poola tipp-poliitikute elektroonilises pealtkuulamises Varssavi restoranides.\n \nKohus mõistis kaheks ja pooleks aastaks vangi ettevõtja Marek Falenta, kes pealtkuulamist juhtis. Kaks asjaga seotud ettekandjat said lühema vanglakaristuse. Kolmas ettekandja peab maksma rahatrahvi.\nRestoranides tehtud salvestiste avaldamine põhjustas 2014. aastal skandaali ja oli üks põhjustest, miks kaheksa aastat võimul olnud erakond Kodanikuplatvorm jäi järgmistel parlamendivalimistel võimust ilma.\nSalvestitel oli kuulda endist peaministrit ja nüüdset Euroopa Ülemkogu juhti Donald Tuski ropendades kritiseerimas liitlasriike. Salvestiste avaldamise järel astus tagasi mitu kõrget ametnikku.\n "
        },
        {
          "title": "Flora keskväljamees liitus Paide Linnameeskonnaga",
          "content": "Järvamaa esindusklubi Paide Linnameeskond sõlmis 2-aastase lepingu Eesti jalgpallikoondise ja FC Flora keskväljamehe Andre Froloviga.\n \nTänavu kahel korral ja kokku neljas mängus Eesti koondist esindanud 28-aastane Frolov kuulus 10-kordse Eesti meistri FC Flora ridadesse aastatel 2005-2016. Frolovi saldoks Floras oli 192 mängu ja 31 väravat, Eesti meistriks krooniti Andre aastatel 2010, 2011 ja 2015 ning karikavõitjaks aastatel 2011, 2013 ja 2016.\n \nAndre Frolov: „Uus ja põnev väljakutse. Pärast aastaid Floras on mõnus astuda uude keskkonda. Mulle meeldivad inimesed, kes seda klubi juhivad ja peatreenerisse on mul palju usku. Teades Slavat nii mängija kui inimesena olen kindel, et ta saab väga hästi hakkama ja on väga tugev treener. Olen klubis, kus minu mängijaoskuseid hinnatakse kõrgelt ja inimesena austatakse. Paidel on huvitavad ja suured eesmärgid ning tahan aidata neid teostada. Omalt poolt annan kindlasti oma parima ja teen kõvasti tööd enda arendamiseks.“\n \nPeatreener Vjatšeslav Zahovaiko: „Andre on mitmekülgne, rikkalike kogemustega hea klassiga mängija, kelles näen tähtsat rolli meeskonna juhtimisel nii väljakul kui ka riietusruumis. Oma professionaalse suhtumisega on ta kindlasti eeskujuks meie noortele. Tal on üks väga hea omadus – ta vihkab kaotamist ja ma siiralt loodan, et kõik meeskonnaliikmed nakatuvad sellesse. Lisaks sellele on ta universaalne mängija, kes võib vajadusel mängida igat positsiooni. Andre on 28 aastat vana ja oma kogemusest võin öelda, et tema parim jalgpall alles algab!“\n "
        },
        {
          "title": "Meedia: politsei küsitleb korruptsioonijuurdluse raames Netanyahut",
          "content": "Iisraeli politsei kavatseb peagi küsitleda korruptsioonijuurdluse raames peaminister Benjamin Netanyahut, teatas neljapäeval Iisraeli meedia.\n \nPeaministrit kahtlustatakse \"meelehea\" vastuvõtmises kahelt ärimehelt -- ühelt iisraellaselt ja ühelt välismaalaselt.\nIisraeli suurima vaatajaskonnaga telejaama Kanal 2 andmeil on politsei asja uurinud 8-9 kuud ja küsitlenud selle aja jooksul umbes 50 inimest. Kolme nädala eest jõuti väidetavalt läbimurdeni.\nNetanyahu peab küsitlusele ilmuma ilmselt järgmise nädala algul, teatas telekanal.\nPeaministri kantselei on kõiki neid teateid eiranud.\nJustiitsministeerium ja politsei on kommentaaridest keeldunud. Politsei avalduse kohaselt aga teavitatakse avalikkust asjast lähiajal. Politsei hoiatas, et meedia teated sisaldavad ka spekulatsioone.\nJuulis teatas peaprokurör Avichai Mandelblit, et on andnud korralduse eeluurimiseks Netanyahut puudutava asja suhtes, kuid ei täpsustanud, millega tegu.\nNetanyahu on igasuguseid rikkumisi eitanud.\nTa tunnistas raha saamist Prantsuse magnaadilt Arnaud Mimranilt, kes mõisteti kaheksaks aastaks vangi süsihappegaasi emissiooniga kauplemist puudutava petuskeemiga seoses.\nNetanyahu kantselei kinnitas 40 000 dollari saamist Mimranilt 2001. aastal, kui Netanyahu ei olnud peaminister. Tegemist olevat olnud osaga rahadest avalike ürituste tarvis, muu hulgas Iisraeli maine kujundamiseks välismaal.\nNetanyahu perekonna advokaati aga on kahtlustatud ka huvide konfliktis seoses allveelaevaostuga Saksamaalt. Shimron tegutseb nimelt ka Saksa kompanii ThyssenKrupp esindajana Iisraelis\n "
        },
        {
          "title": "Kardinaalselt treeningkava muutnud Liiv rõhub pikemale maale",
          "content": "Esimest hooaega tippmeestega konkureeriv kiiruisutaja Marten Liiv on püstitanud uusi Eesti rekordeid ja teeb peagi debüüdi sprindi Euroopa meistrivõistlustel.\n \nKevadel kanti esimese eestlasena juunioride maailmameistrivõistlustel kiiruisutamises medali võitnud Marten Liivi õlgadel. Nüüd on pronksipoiss harjutanud tõhusalt nii Austrias kui Saksamaal, läbinud meeste konkurentsis neli MK-etappi ja näidanud selget arenguhüpet. \"Sellel aastal tegin ma rohkem pikamaa treeninguid ehk alustasin suvel jääl harjutades pikkade treeningutega,\" ütles Liiv ETV spordisaatele. \"Mullu oli kõik teistpidi, kui tegin välja palju sprinte.\"\nVastupidavuse arendamisega tehtud töö tasus ära, sest hooaja alguses uuenda Liiv kuue sekundiga Eesti rekordit 3000 meetris, nihutas 1500 marki ja suutis sel kuul Astanas toimunud MK-etapil viia oma põhidistantsi 1000 meetri Eesti rekordi 1.10,74 peale ning oli 50 mehe seas 33. \"Muudatused treeningplaanis tasusid end ära, sest 3000 meetri rekord paranes mul kuus sekundit,\" rehkendas Liiv. \"Kui teha rohkem pikamaa treeninguid, siis kõige rohkem areneb viimane ring.\"\nNüüd tahab ta Inzellis treenides arendada esimest 200 meetrit. \"Kui eelmine aasta ma startisin 500 meetris esimesed 100 meetrit parimal juhul 10,07 sekundiga, siis tänavu on mu kiireim start olnud 10,12 sekundit,\" võrdles Liiv. \"Lootsin suuremat parandust ja kui saaksin täpselt kümne sekundi kanti, siis see oleks päris hea.\"\nLiivi sõnul on Austrias head treeningtingimused. \"Tiimis on koos minuga kolm liiget,\" tutvustas Liiv, kes on jääl sama palju kui eelmisel aastal. \"Treenereid on mul kaks, kellest üks on Austriast ja teine Kanadast. Mõnikord liituvad meiega ka Austria juuniorid, kus on neli uisutajat. Treeningpartneritest üks sõidab hästi pikka maad, teine sprinti.\"\nLiivi jaoks on hooaeg kulgenud tõusvas joones. \"Esimese kahe MK-etapiga ei jäänud üldse rahule,\" tõdes Liiv. \"Astanas aga tundsin, et vorm on hea ja suutsin seal sõita 1000 meetris Eesti rekordi. Nädal aega hiljem suutsin Heerenveenis vormi hoida ja hästi sõita.\"\nTähtsaim võistlus, sprindi EM, ootab Liivi ees juba jaanuari esimesel nädalavahetusel. \"Tahan, et hooaja parim vorm oleks mul just sprindi EM-il. Kuna 500 meetris ma kõige parem pole, tahan poole pikemal distantsil teha hea sõidu,\" lisas Liiv.\n "
        },
        {
          "title": "Roland Lessing otsustas võitja saatuse neljandal ringil",
          "content": "Täna jätkusid jälitussõitudega Eesti lahtised meistrivõistlused laskesuusatamises. Meistriteks krooniti eile sprindiski võidutsenud Johanna Talihärm ja vanameister Roland Lessing.\n \nEile naiste sprindis hõbeda võitnud Eveli Saue täna starti ei tulnud. Seetõttu alustas sprindi parim Talihärm jälitussõitu ligi 40-sekundlise edumaaga eilse kolmanda, kasahhi Olga Poltoranina ees. Talihärm eksis täna nelja tiiru peale kokku küll kolmel korral, kuid eile kättevõidetud edu ja tänane suusakiirus olid siiski piisavad, et taaskord Eesti meistriks tulla. Hõbeda võitis Poltoranina ja pronksi Kadri Lehtla.\n\"Võtsin raske ilmaga aeglasema, kuid kontrollituma rütmi, et kindla peale märgid maha saada,\" ütles Talihärm ETV spordisaatele. \"Läksin oma ära tegema. Kindel eesmärk oli tulla esimesena finišisse ja nii ka läks.\"\nMeeste konkurentsis sai täna näha põnevat duelli eilse võitja Martin Remmelga ja sprindi kolmandana lõpetanud Lessingu vahel. Nimetatud mehed said rajal kokku pärast avalaskmist ja koos oldi ka viimases tiirus. Seal näitas vanameister puhta laskmisega külma närvi, Remmelg aga pidi minema kolmele trahviringile ja nii saigi sõidu saatus otsustatud. Kokku täna kolmel korral eksinud Lessing edestas finišis Rene Zahknat ja Johan Talihärmi enam kui minutiga, viimases tiirus põrunud Remmelg jäi lõpuks neljandaks.\n\"Oli väga huvitav võistlus,\" ei varjanud Lessing. \"Tihe konkurents kestis lõpuni, sest kuni viimase tiiruni polnud teada, kes millise koha saab. Neljandal ringil tundsin, et võiksin natuke kiiremini sõita ning tegin väikese vahe sisse. Samuti jõudsin veel keskenduda laskmisele.\"\nMeie koondislaste jaoks jätkub hooaeg juba järgmisel nädalal peetava Oberhofi MK-etapiga, mida otsepildis näitavad täies mahus ka ETV ja ERR-i spordiportaal.\n "
        },
        {
          "title": "Taavet Leppik: meile tõi võidu stabiilsus",
          "content": "Tallinnas toimunud Eesti meeste võrkpallikarikavõistluste finaalis sai Pärnu 3:2 (20:25, 25:21, 25:21, 22:25, 15:12) jagu Tallinna Selverist.\n \n\"Nagu finaalides ikka, oli algus rabe,\" ütles pärnakas Taavet Leppik ETV spordisaatele. \"Me ei saanud oma mängu kohe käima, kuid kogusime ennast.\"\nLeppiku sõnul tagas neile võidu stabiilsus. \"Mängisime ühtlasemalt kui Selver,\" tõdes Leppik. \"Vastane eksis ja lasi meil mängida.\"\n "
        },
        {
          "title": "Ivangorodi piiripunkti lennanud vares viis kaasa Eesti kodaniku passi",
          "content": "Venemaa föderaalse tolliteenistuse teate kohaselt leidis Leningradi oblastis Ivangorodi piiripunktis käesoleval nädalal aset kummaline juhtum - nimelt varastas vares ühe kodumaale naasva Eesti kodaniku passi.\n \n\"Vargus\" toimus hetkel, kui Eesti kodanik oli sõidukite piiriületuspunktis tolliametnikega dokumente vormistamas. Ootamatult kohale lennanud lind haaras Eesti kodaniku passi oma noka vahele ning tõusis seejärel kohe kõrgele õhku, vahendasid Lenta ja tolliteenistuse veebileht.\nJuhtumi tunnistajateks olid ka Vene tollitöötajad, kes üritasid passiomanikku aidata ning kohale saabusid ka võimuesindajad koos teenistuskoertega. Kuid pingutused varest tabada ei kandndu paraku vilja ning Eesti kodanikul tuli kirjutada ametlik avaldus passi kaotamise kohta.\nIvangorodi politseijaoskonnas anti mehele Eesti Peterburi peakonsulaadi aadress ning pärast vajalike dokumentide saamist õnnestus tal lõpuks koju jõuda.\nPass leiti juhuslikult üles paar päeva hiljem piiripunkti lähedalt. Dokument enam kasutuskõlblik ei olnud, sest lind oli haaranud ainuld ühest passi lehest.\n "
        },
        {
          "title": "USA saadab häkkimisega seoses riigist välja 35 Vene diplomaati",
          "content": "USA otsustas saata riigist välja 35 Vene diplomaati vastuseks Venemaa väidetavale sekkumisele USA presidendivalimistesse.\n \nSamuti sulgeb USA kaks Venemaa luureinfo kogumiseks kasutatavat asutust Marylandis ja New Yorgis, vahendas BBC.\nUSA välisministeerium kuulutas 35 Washingtoni saatkonnas ja San Francisco konsulaadis töötavat Vene diplomaati \npersona non grata\n-ks, andes neile ja nende peredele aega 72 tundi USA-st lahkumiseks.\nVenemaa valitsus vastab sanktsioonidele ilmselt USA diplomaatide väljasaatmisega.\nSamuti on sanktsioonid kehtestatud üheksa GRU ja FSB üksuse ja isiku suhtes.\nUSA rahandusministeerium selgitas, et sanktsioonid kehtestati nende vastu, \"kes on vastutavad valimiste protsessi või institutsioonide kahjustamise eest\".\nPresident Barack Obama ütles \npressiteates\n, et \"kõik ameeriklased peaksid olema ärevad Venemaa tegevuse pärast\".\nTa nimetas sanktsioone\"vajalikuks ja asjakohaseks vastuseks. Ta lisas, et vastusamme astutakse ka edaspidi.\n\"Need sammud järgnevad korduvatele hoiatustele, mille me oleme edastanud Vene valitsusele ning on vajalik ja asjakohane vastus jõupingutuste eest kahjustada USA huve, rikkudes rahvusvahelisi käitumisnorme,\" ütles Obama pressiteates.\nPresident Barack Obama lubas juba varem astuda samme Venemaa suhtes, süüdistades Moskvat küberrünnakutes Demokraatliku Partei ja Hillary Clintoni presidendikampaania vastu.\nVenemaa astub vastusamme\nVenemaa on eitanud oma seotust küberrünnakutega.\nVenemaa välisministeeriumi esindaja ütles, et USA sanktsioonid kahjustavad kahepoolsete sidemete taastamist, vahendas Interfax.\nVene föderatsiooninõukogu esimees Konstantin Kossatšov ütles uudisteagentuuri RIA vahendusel, et Vene diplomaatide väljasaatmise otsus esindab \"poliitiliste laipade surmapiinu\".\nKremli pressiesindaja Dmitri Peskov ütles, et uued sanktsioonid kahjustavad Moskva ja Washingtoni suhteid. Peskov märkis konverentsikõnes ajakirjanikega, et president Vladimir Putin annab korralduse vastavateks vastumeetmeteks.\nPeskovi sõnul kahtleb Moskva sanktsioonide tõhususes, kuna praegune USA president lahkub kolme nädala pärast ametist.\nPeskovi sõnul pole Moskva kindel, et USA järgmine president Donald Trump uusi sanktsioone toetab.\nTrump on varem \nväljendanud kahtlust\n seoses Venemaa vastu uute sanktsioone kehtestamisega.\nUSA kõrge ametnik tõdes konverentsikõnes ajakirjanikega, et Trump võib ametisse astudes Obama otsuse tagasi võtta ning lubada Vene luureametnikud uuesti riiki, kuid see oleks ebasoovitav.\nAmetnik ütles, et ei ole põhjust uskuda, et Venemaa lõpetab sekkumise USA ja teiste riikide valimistesse.\n\"Me usume, et need sammud on tähtsad, kuna Venemaa ei kavatse lõpetada. Kõik viitab sellele, et nad sekkuvad demokraatlikesse valimistesse teistes riikides, sealhulgas mõnes meie Euroopa liitlasriigis,\" ütles ta.\nUSA esindajatekoja vabariiklasest spiiker Paul Ryan kommenteeris, et Venemaa on järjepidevalt püüdnud kahjustada USA huve ning Obama administratsiooni kehtestatud sanktsioonid on õige, kuid hiljaks jäänud samm.\n\"Kuigi tänane administratsiooni tegevus on hilinenud, siis see on sobiv viis lõpetada kaheksa aastat kestnud ebaõnnestunud poliitika Venemaaga. Ja see on musternäide selle valitsuse ebaefektiivsest välispoliitikast, mis on muutnud Ameerika maailma silmis nõrgemaks,\" ütles Ryan pressiteates.\nAgentuuride sõnul on Venemaa kampaania kestnud kümme aastat\nUSA sisejulgeoleku ministeerium, riiklik luuredirektoraat ja FBI avalikustasid neljapäeval ka \nraporti\n Venemaa luureagentuuride kübertegevusest.\nObama selgitas, et USA avalikustab tehnilist informatsiooni seoses Venemaa kübertegevusega selleks, et \"aidata võrgukaitsjatel USA-s ja välismaal tuvastada, leida ja tõkestada Venemaa ülemaailmset küberrünnakute kampaaniat\".\nAgentuurid teatasid ühisavalduses, et kutsuvad nad riigi julgeoleku- ja erasektori ettevõtteid kontrollima oma varasemat võrguliiklust, et leida neis märke pahatahtlikust tegevusest.\nUSA luureagentuurid nimetavad Venemaa häkkimistegevust \"kümme aastat kestnud kampaaniaks\", mis sisaldas erinevaid meetmeid, muu hulgas \"õngitsemist\", valitsusorganisatsioonide, kriitilise tähtsusega taristute, mõttekodade, ülikoolide, poliitiliste organisatsioonide ja asutuste ründamist, info varastamist neilt organisatsioonidelt ning osa varastatud info avalikustamist.\nTänavuste presidendivalimiste ajal lekitati WikiLeaksi keskkonna kaudu demokraatide kandidaadi Hillary Clintoni kampaaniajuhilt ning demokraatide rahvuskomiteelt (DNC) varastatud e-kirju.\nMitu USA agentuuri, sealhulgas FBI ja CIA on öelnud, et häkitud info avalikustati selleks, et kahjustada Clintoni ja demokraatide võimalusi valimistel ning pöörata see Trumpi kasuks.\nObama sõnul avalikustatakse täpsem luureraport järgmise kolme nädala jooksul. Samas jääb arvatavalt suur osa raporti infost siiski salastatuks.\n "
        },
        {
          "title": "Reede on tuuline, kuid plusskraadidega",
          "content": "Lähipäevad ilmamuutust ei too, küll aga võib talveilm saabuda uue aasta esimestel päevadel.\n \nEeloleval ööl on Eestis pilves selgimistega ilm. Kohati sajab vähest vihma ja lörtsi, paiguti võib tekkida udu. Puhub edela- ja läänetuul 5 kuni 11, saartel puhanguti 15 meetrit sekundis. Õhutemperatuur on 0 kuni +4 kraadi vahel, vahendas \"Aktuaalne kaamera\".\nHommik on valdavalt pilves, kohati sajab veidi vihma ja võib udu olla. Puhub edelatuul 6 kuni 11, rannikul puhanguti 15 meetrit sekundis. Õhutemperatuur on +1 kuni +5 kraadi.\nPäeval on pilves selgimistega ilm, kohati võib vähest vihma sadada. Puhub edelatuul 7 kuni 12, puhanguti 15, õhtul rannikul puhanguti kuni 18 meetrit sekundis. Õhutemperatuur on +1 kuni +6 kraadi.\nLaupäeval on Eesti kohal niiske ja soe õhk. Mitmel pool sajab veidi vihma ning edela- ja läänetuul ulatub rannikul üle 15 meetri sekundis. Õhutemperatuur on ööpäevaringselt +3 ja +7 kraadi vahel.\nKa uus aasta tuleb vihmasabinate ja plusskraadidega. Pühapäeva päeval algavad aga muutused - õhtupoole sajab mtimel pool vihma sekka ka lörtsi ning võrreldes ööga on päev jahedam.\nUue aasta uus nädal toob täiesti uue ilma - üle Eesti liikuv vihma- ja lörtsisadu muutub päeval lumeks ning õhutemperatuur langeb miinuspoolele. Järgnevatel päevadel peaks külmenemine jätkuma ning ilm muutub talviseks.\n "
        },
        {
          "title": "Aktuaalne kaamera kell 21:00",
          "content": ""
        },
        {
          "title": "Tulevane kultuuriaasta on pühendatud lastele ja noortele",
          "content": "Neljapäeval lõppes merekultuuriaasta ning kuulutati välja laste- ja noorte kultuuriaasta.\n \nTulevase kultuuriaasta tunnuslause on \"Mina ka!\". Tunnuslausest inspireerituna võib uuest aastast näha tänavapildis ja plakatitel erineva iseloomuga tegelasi ehk minakaid, kes lapsi kultuuri juurde meelitavad, vahendas \"Aktuaalne kaamera\".\nKuni 20. jaanuarini on avatud sündmuste ideekonkurss \"50 ideed!\", mis kutsub osalema lastele ja noortele suunatud projekte. Eelistatud on ideed, mille autorid või kaasautorid on lapsed ja noored.\nUut kultuuriaastat viib läbi Eesti lastekirjanduse keskus. Projektijuht Marju Kask selgitas, et üks suur sündmus järgmisel aastal on noorte laulu- ja tantsupidu. Samuti tähistatakse kõigis maakondades lastega Eesti 100. sünnipäeva.\n\"Loomulikult on järgmisel aastal väga tähtsal kohal 12. noorte laulu- ja tantsupidu. Juba see on kõnekas fakt, et ligi 40 000 noort vanuses 7 kuni 26 saavad sellest osa, publikus umbes 100 000 inimest ja veelgi enam ülekannete jälgijatena. Seekord on kõik osalejad sündinud vabas Eestis, mis on minu meelest ülioluline. Meie enda kõige suurem sündmus, mille me järgmisel aastal teeme, on Laste Vabariik. See on koostöös EV100-ga sündinud laste suurprojekt ja sellest saab elamustuur, mis järgmisel aastal maist septembrini rändab läbi kõik Eesti maakonnad ja tähistab koos kohalike lastega Eesti 100. sünnipäeva,\" rääkis Kask.\n "
        },
        {
          "title": "Maratonmatšis Selverist jagu saanud Pärnu krooniti Eesti karikavõitjaks",
          "content": "Eesti meeste võrkpallikarikavõitjaks tuli Pärnu, kes alistas Audentese spordihoones toimunud finaalis Tallinna Selveri 3:2 (20:25, 25:21, 25:21, 22:25, 15:12).\n \nMeeskonnad lõpetasid mõlemad Credit24 Meistriliiga põhiturniiri esimese ringi 11 võidu ja kahe kaotusega. Selveril on punkte 31, Pärnul üks enam. Omavahel läksid võistkonnad vastamisi kohe Credit24 Meistriliiga esimesel nädalavahetusel ja avaedu loovutanud Pärnu pidi koduväljakul leppima 2:3 (25:23, 25:23, 12:25, 21:25, 13:15) kaotusega. Küll tuleb arvestada, et vigastuste tõttu ei teinud selles kohtumises kaasa kaks suvepealinna põhikoosseisu liiget – keskblokeerija Tamar Nassar ja diagonaalründaja Hindrek Pulk, kirjutab Volley.ee.\nVaadates veidi karikavõistluste ajalukku, siis viimasel ajal on just need kaks klubi sarjas domineerinud. Viimasest seitsmeteistkümnest finaalist on karikas emmale-kummale läinud neljateistkümnel juhul. Oma sõna on saanud sekka öelda vaid Tartu (aastatel 2005 ja 2008) ja TTÜ (2013). Küll on sellel perioodil omavahel finaalis vastamisi mindud vaid neljal korral. Aastal 2004 lõpetas toona Audentese Ülikooli nime kandnud võistkond Pärnu viieaastase hegemoonia, juba Selver Tallinnana võideti suvepealinna esindust 2009. ja 2010. aasta lõpus. Revanši sai Pärnu 2012. aastal, tõmmates joone peale Selveri neljandale järjestikusele karikavõidule.\n "
        },
        {
          "title": "Kuressaarest võib saada Eesti päikesepealinn",
          "content": "Eesti saab järgmisel aastal juurde veel ühe uue pealinna. Nimelt on vähemalt viimasel kuuel aastal Kuressaares olnud üle Eesti kõige rohkem päikeselisi päevi ja seetõttu plaanitakse järgmisel aastal uue turismihooaja eel nimetada Kuressaare Eestimaa päikesepealinnaks.\n \nRoomassaare sadamas asuv riigi ilmateenistuse ilmajaam on fikseerinud, et teisipäevase seisuga on tänavu Eesti kõige päikeselisemas kohas - Kuressaares - paistnud päike 2139 tundi, vahendas \"Aktuaalne kaamera\".\nKõige päikeselisem on olnud aga 2011 aasta, siis oli päikest koguni 2440 tundi. Viimase viie aasta andmed kinnitavadki üheselt, et Eestis tervikuna ongi just Kuressaares olnud kõigil neil aastatel enim päikeselisi päevi.\n\"Suvel on pilvi just palju sisemaal, kuna seal on nii soojust kui niiskust. Ja siis hakkavad kerkima pärast keskpäeva rünkpilved ja varjutavad päikest. Samal ajal aga rannikul puhub selge ilmaga nn merebriis, mis puhub merelt maale ja ajab need pilved kaugemale,\" selgitas klimatoloog Ain Kallis.\nTaevast pakutud võimalust tahavad nüüd saarlased kohe ära kasutada ja otsustasid Kuressaare nimetada järgmisel aastal Eesti päikesepealinnaks.\n\"Ma arvan, et selle nime kasutamine meie hüvanguks ja kõigi Saaremaa külastajate jaoks on kindlasti suure potentsiaaliga. Sest päikesega seostub ennekõike positiivsus, seostub palju valgust, palju soojust ja kõike seda me tahame ka Kuressaare külastajatele ja ka Kuressaare elanikele pakkuda,\" rääkis Kuressaare linnapea Madis Kallas.\nKuressaare turismiinfo töötajad kinnitavad, et ilm ongi just siseturismi puhul väga oluline faktor.\n\"Ma arvan, et see on väga oluline sõnum, sest meile siin suvel ikka inimesed Mandri-Eestist helistavad ja küsivad, et kuidas teil ilm on. Ja tavaliselt me ikka ju soovitame, et hakake aga tulema, mis te seal veel vaatate! Meil ju päike paistab!\" lausus Kuressaare turismiinfokeskuse spetsialist Kati Aus.\nVeelgi täpsema ilmainfo saamiseks tahab Kuressaare linn kevadel paigaldada kesklinna piirkonda ka ligi 10 000 eurot maksva täiendava ilmajaama, kuna 1,5 kilomeetri kaugusel mere ääres asuv Roomassaare sadama ilmajaam näitab suvel reeglina mitme pügala võrra madalamat temperatuuri kui Kuressaares tegelikult on.\n "
        },
        {
          "title": "Üle Vahemere on tänavu Euroopasse saabunud vähem inimesi, hukkunuid on aga rohkem",
          "content": "Kuigi tänavu on üle Vahemere Euroopasse saabunud oluliselt vähem põgenikke ja migrante kui mullu, on ohtliku meretee ajal kadunuks jäänud või hukkunud varasemast rohkem inimesi.\n \nEelmisel aastal saabus üle Vahemere Euroopasse enam kui miljon inimest. Tänavu on ohtliku meretee läbinud põgenike arv oluliselt väiksem ning jääb alla 400 000. Peamine languse põhjus on Euroopa Liidu ja Türgi vahel sõlmitud põgenike tagasivõtu leping. Samas ei lähe plaanitud tempos põgenike ümberpaigutamine Euroopa Liidu riikide vahel, vahendas \"Aktuaalne kaamera\".\n\"Kui siin eelmise aasta septembris lepiti kokku, et Kreekast ja Itaaliast paigutatakse ümber 160 000 inimest, siis täna ca poolteist aastat hiljem, on suudetud paigutada ümber viis protsenti sellest summast. Et me räägime kuskil 7000 inimesest ja Kreekas on endiselt 60 000 inimest, kes vajavad siis mingisugust otsust ja abi,\" selgitas sisekaitseakadeemia rändeekspert Kert Valdaru.\nValdaru sõnul on aastaga muutunud rändeteed. Enne lepingut Türgiga liikusid põgenikud pigem Türgist Kreekasse. Nüüd läbitakse aga oluliselt pikem meretee - tullakse Aafrikast ning sihtkohaks on eelkõige Itaalia. Suurema vahemaa tõttu hukkub aga ka rohkem inimesi. Tänavu on Vahemerel uppunud üle 5000 põgeniku.\n\"Sel aastal on iga päev Vahemerel hukkunud keskmiselt 14 inimest. See on suurim arv, mis kunagi registreeritud. Eelmisel aastal, kui Vahemere ületas üle miljoni inimese,\nregistreeriti 3771 hukkunut,\" nentis ÜRO pagulaste ülemvoliniku ameti (UNHCR) pressiesindaja William Spindler.\nRändetee vahetumisega on muutunud ka Euroopasse saabuvad rahvused. Kui Türgist Kreekasse jõudsid peamiselt süürlased, afgaanid ja iraaklased, kellest paljudele anti pagulase staatus, siis Aafrikast tulevate migrantidega on olukord keerulisem.\n\"Seal on Nigerist, Senegalist ja Eritreast, siis nende riikide kodanikele Euroopas üldiselt rahvusvahelist kaitset ei anta ja neid püütakse siis pärast oma koduriiki tagasi saata,\" lausus Valdaru.\nEuroopa Liit on viimasel ajal üritanud Aafrika riikidega sõlmida erinevaid lepinguid, mille raames pakutakse muuhulgas ka rahalist abi. Vastutasuks soovitakse, et riigid valvaksid paremini oma piiri ning inimesed ei jõuaks isegi mitte Aafrika rannikuni, et ohtlikku mereteed alustada.\n "
        },
        {
          "title": "Baruto: teen seda, mida oskan, poksimine pole minu tugevam külg",
          "content": "Jaapanis RIZIN Fighting Federationi poolt korraldatavat turniiri võidukalt alustanud Kaido Höövelson alias Baruto sõnas Delfile antud kommentaaris, et peamine eesmärk oli vastane maha suruda ning ise terveks jääda.\n \nBaruto alistas turniiri veerandfinaalmatšis kohtunike häältega 46-aastase jaapanlase Tsuyoshi Kosaka, kirjutab \nDelfi\n.\n\"Üllatavalt lihtsalt läks. Taktika oli selline, et vastane tuli maha suruda, poksimine ei ole minu tugevam külg. Ma olen MMA-ga tegelenud vaid aasta ja sellega kõike selgeks ei saa. Teen seda, mida oskan, hulljulgeks ei ole mõtet minna,\" rääkis Baruto väsinud häälel.\nJärgmine matš seisab ees juba kahe päeva pärast, vana-aasta õhtul. \"Järgmine vastane on hoopis teisest puust, Horvaatia MMA legend. Homme üritan enda natuke liigutada ja taktikat paika panna. Taastumine on väga tähtis,\" vaatas Baruto eelseisva võitluse poole.\n "
        },
        {
          "title": "Kohila peatreener: mängukvaliteedi üle ei saa uhkust tunda",
          "content": "TTÜ/Tradehouse´i naiskond pakkus küll ülimalt südi esituse, ent tänavune Eesti naiste võrkpallikarikavõitja on Kohila VK/E-Service, kes võitis finaalkohtumise 3:1 (25:17, 25:15, 21:25, 26:24).\n \nNeljandat aastat tegutsev Kohila Võrkpalliklubi oli kodustes sarjades ja Balti liigas enne tänast võitnud üheksast mängus olnud tiitlist seitse. Viimastel aastatel oli kirstunaelaks kujunenud aga just karikavõistluste esikohalahing, kus kahel eelmisel korral TTÜ-le alla jäädi, teatas Volley.ee.\nTänavust finaali alustasid võistkonnad võrdselt ja ühtses taktis mindi geimi keskosani. Seal hakkas Kohila aga vaikselt eest libisema. TTÜ juhendaja Marko Mett oli sunnitud 15:18 kaotusseisul kasutama mõtlemisaega, ent otsa tuli Eliisa Peidi kaks ässpallingut ja tekkinud vahet enam tagasi mängida ei õnnestunud. Avageimi lõpetas Kertu Laagi ründelöök.\nTeine geim oli veelgi suurem jõudemonstratsioon. Julija Mõnnakmäe servidega olid karikakaitsjad püstihädas ja kui vastuvõtt korda saadi, tõrkus rünnak. Esimesele tehnilisele mõttepausile mindi Kohila 8:0 (!) juhtimisel. Imet ei juhtunud ja Laak lõpetas ka teise geimi. Sedakorda numbritega 25:15.\nTundus, et kõik läheb ka kolmandas Kohila kindla kontrolli all, kui tablool särasid nende 18:11 edunumbrid. Aga ei saa TTÜ ja Kohila karikafinaal läbi ühe müstiliselt võimsa Reelika Raabi serviseeriata. Eelmisel aastal vedas ta naiskonna kolmandas geimis 17:23 seisult 25:23 võiduni. Audentese spordihoones läks Raap pallima seisul 12:18. Kui ta lõpetas, oli Kohila naiskond täiesti liimist lahti ja TTÜ/Tradehouse 22:18 ees.\nGeimivõidu järel jätkas TTÜ ülimalt südi võitlust ja korduvalt õnnestus paaripunktilised kaotusseisud tagasi mängida. Aina enam tundus, et pikem pink ja vahetusterulett hakkab ennast ära tasuma ja mängu nende kasuks kallutama. Pärast 17:20 kaotusseisult tehtud neljapunktilist spurti mindi esmalt juhtima 21:20 ja Raabi kolme järjestikuse punkti järel oldi ees 24:21. Ees ootas aga veel üks süžeepööre. Esmalt kaks punkti tänase finaali kangelannalt Kertu Laagilt, seejärel edukas Kohila blokk ja kaks TTÜ enda rünnakueksimust tähendasid 26:24 mänguvõitu.\n„Aastad on näidanud, et vastane on väga sitke. Teadsime, et nad ei loovuta midagi kergelt kaitsepallidel ja pikkadel pallivahetustel. Karikavõiduga olen loomulikult rahul, ent mängukvaliteedi üle ei saa ei mina ega tüdrukud uhkust tunda. Võrkpall ei koosne ainult tugevast servist ja võimsast rünnakust. Üldmängus puterdasime liiga palju,“ nentis võitjate peatreener Peeter Vahtra. „Olin kindel, et kui korralikult lööma pääseme, siis suudame pallid ka maha lüüa, ent selliseid olukordi oleksime pidanud suutma tekitada rohkem,“ lisas ta. Võimsas hoos olnud Laak tõi 27 punkti, jäädes 22-ga plussi. Rünnakul lõi ta 38 tõstest punktiks 23 ehk 60,5 protsenti. Lisaks temalt neli edukat sulustamist. Ühegi teise Kohila palluri rünnakuprotsent ei küündinud isegi 45 protsendini.\n„Nagu öeldakse, on õnn tugevamate poolel ja Kohila oli meist grammi võrra parem. Nad lõid meid sama relvaga ehk hea serviga, millega neid halvata proovisime. Mul ei ole võistkonnale ühtegi etteheidet, nad on supertüdrukud,“ sõnas TTÜ peatreener Marko Mett finaalkohtumise järel.\n "
        },
        {
          "title": "Saksa volinik: noori põgenikke tuleb vägivalla vältimiseks kiiremini integreerida",
          "content": "Pärast seda kui grupp noori migrante vahistati kodutu tapmiskatse eest, kutsus Saksamaa valitsuse integratsioonivolinik Aydan Özoguz üles astuma samme põgenike kiiremaks sulandamiseks ühiskonda.\n \n\"Nad peavad kiiresti saama toetusmeetmeid ja õpet selleks, et nad ei hulguks lihtsalt ringi ja ei teeks midagi,\" vahendas \nthelocal.de\n Özoguzi sõnul Funke Mediale.\nSaksamaal süüdistatakse seitset 15-21-aastast migranti mõrvakatses, kuna nad üritasid Berliinis jõululaupäeval kodutut meest põlema süüdata. Kuus kahtlusalust on pärit Süüriast ja üks Liibüast. 37-aastane mees pääses vigastusteta, kuna pealtnägijad kiirustasid leeke kustutama.\nÖzoguz ütles, et kuritegu oli põlastusväärne ning seda ei tohiks püüda õigustada. Samas lisas ta, et \"selliseid kuritegusid ei saa ennetada sellega, kui otsustatakse lõpetada põgenike aitamine\".\n\"Me peame kõik töötama selle nimel, et anda neile kokkupuutepunkte meie ühiskonnaga,\" lisas volinik.\nSaksamaa kriminaaluurijate föderatsiooni (BDK) juht André Schulz ütles, et võimaluste puudumine viib osad noored põgenikud kuritegelikule teele. \"Paljud noored põgenikud lootsid siin paremale elule. Kuid neile pole võimalusi või need on liiga piiratud,\" ütles ta Funke Mediale.\n\"Noored mehed igavlevad ja ei näe enda jaoks tuleviku väljavaateid,\" hoiatas Schulz ning lisas, et see muudab tõenäolisemaks nende langemise kuritegevusse.\n "
        },
        {
          "title": "Oberstdorfis võitis kvalifikatsiooni norralane, Nõmme diskvalifitseeriti",
          "content": "Nelja hüppemäe turnee avavõistlusel Saksamaal Oberstdorfis Martti Nõmme tulemus kvalifikatsioonis tühistati, sest eestlase kombinesoon ei vastanud reeglitele.\n \nEelvõistluse parima soorituse eest hoolitses Daniel Andre Tande, kes kogus 139 meetri pikkuse õhulennu eest 157,7 punkti. Norralasele järgnesid poolakas Kamil Stoch 154,1 (137,5 m) ja austerlane Stefan Kraft 151,1 (136 m) silmaga.\nPõhivõistlus toimub homme. Aasta viimasel päeval peetakse samuti Saksamaal Garmisch-Partenkirchenis teise etapi kvalifikatsioon ning uue aasta esimesel päeval põhivõistlus.\n "
        },
        {
          "title": "McCain: Leedu on ohus, sest Venemaa asus taastama impeeriumi",
          "content": "Leedu jaoks on tekkinud oht, sest jõudu koguv Venemaa püüab taastada impeeriumi, ütles Leedus viibiv USA senaator John McCain neljapäeval.\n \nPärast kohtumist seimi esimehe Viktoras Pranckietise ja parlamendi liikmetega väisas senaator 13. jaanuari mälestusmärki seimihoone juures ja pöördus üritusel osalenud Leedu ja USA sõjaväelaste poole.\n\"Tänan teid teenistuse ja eneseohverduse eest. Veerand sajandi eest oli selle suure ja suurepärase rahva elus tähtis hetk. Teid võidakse taas teenistusse kutsuda, sest on oht, et jõudu koguv Venemaa püüab impeeriumi taastada,\" ütles McCain.\n\"Ja me loodame, et te kaitsete seda rahvast ja tõestate igaühele, kes ohustab Leedu iseseisvust, et olete valmis seda kaitsma,\" sõnas senaator.\nSamas rõhutas ta, et parim viis tüli vältida on valmisolek, et iga võimalik ründaja mõistaks rünnaku liiga kõrget hinda.\nMcCain: USA sõdurid peaksid olema alaliselt Leedus\nUSA sõdurid peaksid paiknema Leedus püsivalt, märkis McCain.\n\"Ma arvan, et küsimus (sõdurite) arvust sõltub vajadusest ja parajasti toimuvast väljaõppest ja mitmesugustest operatsioonidest, mida me ühiselt läbi viime. Aga minu arvates on tähtis pidevus, see, et siin oleks alati Ameerika sõdureid,\" ütles McCain pärast Leedu presidendi Dalia Grybauskaitėga kohtumist ajakirjanikele.\nSenaatori sõnul tahab ta \"siinsetele sõpradele\" kinnitada, et Ühendriigid on alati nendega.\nMcCain külastab Baltimaid, Ukrainat, Gruusiat ja Montenegrot koos vabariiklasest kolleegi Lindsey Grahami ja demokraat Amy Klobuchariga.\nLeedu diplomaadid on öelnud, et kolme USA senaatori visiidiga Balti riikidesse tahetakse kinnitada, et julgeolekukohustused, mis Ühendriigid endale selle piirkonna ees on võtnud, jäävad jõusse ka pärast Donald Trumpi presidendiks saamist 20. jaanuaril.\n "
        },
        {
          "title": "Islandi jalgpallitäht teenis Türgis väljakul käimata ligi pool miljonit eurot",
          "content": "Türgi jalgpalliklubi Istanbuli Galatasaray lõpetas laenulepingu Islandi koondislase Kolbeinn Sigthorssoniga, makstes mehele selle eest 400 000 euro suuruse kahjutasu.\n \nSuvel Prantsusmaal toimunud EM-il säranud islandlane teenis summa võrdlemisi kerge vaevaga, sest ei mänginud Türgi klubi eest mitte ühtegi minutit. Kui laenuleping oleks kestnud nii nagu planeeritud ehk ühe aasta, siis saanuks Sigthorsson selle eest 1,215 miljonit eurot.\n26-aastane ründaja kuulub 2015. aastast Nantes'i rivistusse. Karjääri alustas mees kodumaal HK nimelises meeskonnas, hiljem on ta mänginud ka AZ Alkmaaris ja Amsterdami Ajaxis.\n "
        },
        {
          "title": "Hispaania esiliigaklubi kutsus Infoneti jalgpalluri testimisele",
          "content": "Sel hooajal FC Infoneti ridades Eesti jalgpallimeistriks tulnud Armeenia juurtega venelane Sergei Tumasjan viibib testimisel Hispaania esiliigaklubi Getafe juures.\n \nGetafe langes eelmisel hooajal Hispaania kõrgliigast välja, olles enne seda üle kümne aasta LaLigas pallinud. Tänavu on hooaja algus esiliigas olnud lootustandev - 19 vooru järel hoitakse kolmandat kohta, vahendas \nDelfi\n.\n2015. aasta suvel Eestisse saabunud 26-aastane Tumasjan sõlmis pärast hooaja lõppu Infonetiga uue kaheaastase lepingu, mistõttu võib Eesti meisterklubi venelase müügist ka korraliku üleminekusumma teenida, juhul kui mees Getafele testiperioodil muljet avaldab ning klubi temast huvitatud on.\nLõppenud hooaja esimese poole jättis Tumasjan põlvevigastuse tõttu vahele, kuid sai kokkuvõttes Premium liigas kirja kümme mängu ja ühe värava.\n "
        },
        {
          "title": "Vormel-1 tiimidest on kõige suurem eelarve Ferraril",
          "content": "Vormel-1 sarjas oli eelmisel hooajal kõige suurem eelarve 385 miljonit eurot Ferraril, teatas Autosport.\n \nMaailmameistriks kroonitud Mercedese eelarve oli 309 ja Red Bullil 250 miljonit eurot. Kui Ferrari ja Mercedes jäid kulude ja tulude osas nulli, siis Red Bulli kasum oli seitse miljonit eurot. Kuue miljoniga jäi plussi ka Williams.\nTiimide 2016. aasta eelarved eurodes:\nFerrari      385 miljonit 900 töötajat\nMercedes     309 miljonit 850 töötajat\nRed Bull     250 miljonit 740 töötajat\nMcLaren      215 miljonit 730 töötajat\nRenault      175 miljonit 570 töötajat\nWilliams     122 miljonit 530 töötajat\nToro Rosso   116 miljonit 350 töötajat\nHaas         116 miljonit 210 töötajat\nSauber       110 miljonit 320 töötajat\nForce India  105 miljonit 380 töötajat\nManor         99 miljonit 225 töötajat\n "
        },
        {
          "title": "Viipekeelsed uudised",
          "content": ""
        },
        {
          "title": "EL toetab Lähis-Ida konflikti \"kahe riigi\" lahendust",
          "content": "Euroopa Liit toetab USA ametistlahkuvat administratsiooni, kes peab \"kahe riigi\" lahendust parimaks teeks püsiva rahu saavutamisel iisraellaste ja palestiinlaste vahel, teatas ühenduse kõneisik Maja Kocijančič neljapäeval.\n \nKocijančič ütles seda päev pärast USA välisministri John Kerry esinemist Lähis-Ida konflikti lahendamise teemadel.\n\"Ainus viis konflikti lõpetamiseks on kahe riigi lahenduse kaudu, mis saavutatakse osapoolte vaheliste läbirääkimiste teel,\" sõnas ta.\nKerry kaitses president Barack Obama eelmise nädala otsust lasta ÜRO Julgeolekunõukogul kuulutada Iisraeli asundused palestiinlaste aladel ebaseaduslikeks.\nSee samm pingestas veelgi USA ja Iisraeli suhteid.\n "
        },
        {
          "title": "VIDEO | Ühisliiga parimate soorituste esikolmikusse mahtus ka kalevlase kulp",
          "content": "Korvpalli VTB Ühisliiga 12. nädala parimate soorituste Top10 edetabeli kolmandale kohale valiti Kalev/Cramo leegionäri Cedric Simmonsi blokk Himki mängija Jegor Vjaltsevi vastu.\n \n "
        },
        {
          "title": "Mihkelson: Toom on kaasatud Kremli uude rahvusvahelisse \"internatsionaali\"",
          "content": "Kommenteerides europarlamendi saadiku Yana Toomi kohtumist Süüria presidendi Bashar al-Assadiga, ütles riigikogu väliskomisjoni esimees Marko Mihkelson, et Kreml on kaasanud Toomi enda loodud uude rahvusvahelisse \"internatsionaali\".\n \nMihkelson kirjutas Facebookis, et Yana Toomi taaskordne kohtumine Assadiga pole tema jaoks üllatav.\n\"Ta on ennast juba ammu positsioneerinud Kremli poliitika toetaja ning propageerijana nii Euroopa Parlamendis kui ka Eestis. Toom on sisuliselt kaasatud Kremli loodud uude rahvusvahelisse \"internatsionaali\", kuhu kuuluvad eeskätt paremäärmuslikud erakonnad Euroopas ning poliitikud, filminäitlejad ja teised, kes on vabal tahtel kujunenud Kremli suuvoodriteks või lihtsalt kogemata muutunud \"kasulikeks idiootideks\",\" kirjutas Mihkelson.\n\"Venemaa välispoliitika tööriistadena on nende roll mõjutada avalikku arvamust kuni koduriikide poliitika muutmiseni Venemaale sõbralikuks ning Putini poliitikat toetavaks,\" lisas ta.\nSüüria relvarahu on eeskätt oluline Assadi režiimi ellujäämiseks \nMihkelson kommenteeris Facebookis ka Süürias jõustuvast relvarahust. Tema sõnul on see eeskätt tähtis Assadi režiimi ellujäämiseks ja riigisiseste mõjuväljade jaotamiseks Venemaa, Türgi ja Iraani vahel.\n\"Moskva on huvitatud eeskätt Süüria rannikualast, peamiselt sõjaväebaaside säilitamisest Tartusis ja Hmeimimis. Ankara on kindlasti huvitatud kurdide võimaliku autonoomia või isegi omaette riigi tekke ärahoidmisest ning ISIS-e tõrjumisest oma piiridelt. Teheran on seevastu huvitatud šiiitide liiderriigina Assadi võimulpüsimisest ning ligipääsust Liibanoni Hezbollah toetamiseks,\" selgitas Mihkelson.\n\"Kuigi Venemaa välisminister Lavrov on maininud ka vajadust kaasata rahuprotsessi Saudi Araabia (sunnide liiderriik) ja Katar, siis lähiajal näib see vähetõenäoline. Eriti kui arvestada Iraani ja Saudi Araabia vastuolusid,\" lisas ta.\nKuna relvarahu ei hõlma ISIS-t, siis Mihkelsoni sõnul lahingud Süürias nii pea ei vaibu. See aga annab tema hinnangul Assadi režiimile valikulise võimaluse jõu kasutamiseks edaspidi ka mõõdukama opositsiooni vastu.\n\"Ka Aleppo lahingutes ei teinud Assad koos liitlaste Venemaa ja Iraaniga erilist vahet terroristide ja tsiviilelanike vahel. Seega tuleb relvarahu hindamisel olla ettevaatlik ning oodata järgmisse nädalasse plaanitud Astana kõneluste (Assadi ja opositsiooni vahel) tulemusi. Igatahes on Venemaa saavutanud selle, et veel enne USA uue presidendi ametisseasumist on Süürias initsiatiiv nende käes. Lääne võimalus olukorda Süürias mõjutada on väga piiratud. Vähemalt praegu,\" märkis Mihkelson.\n "
        },
        {
          "title": "Aktuaalne kaamera kell 18:30",
          "content": ""
        },
        {
          "title": "Järgmise aasta Katari velotuur jääb rahanappusel sõitmata",
          "content": "Järgmise aasta Katari velotuur jääb ära, kuna korraldajaid ei leidnud võistluste läbiviimiseks piisavas koguses finantsvahendeid.\n \nKatari velotuuri on peetud 15 aastat ja mullu veebruaris võitis selle britist Dimension Data sprinter Mark Cavendish.\nKatar on endale hankinud suuri spordivõistluseid. 2022. aastal toimuvad seal jalgpalli maailmameistrivõistlused ning lähemal ajal käsipalli ja veealade MM.\n "
        },
        {
          "title": "Nelja omavalitsuse liitumisel tekkiv Lääneranna vald hakkab asuma Pärnumaal",
          "content": "Neljapäeval kirjutasid ühinemislepingule alla Pärnumaa vallad Koonga ja Varbla ning Läänemaa vallad Hanila ja Lihula. Uus omavalitsus kannab nime Lääneranna vald ja hakkab vastavalt ühinejate soovile asuma Pärnumaal.\n \nNeli valda pidasid läbirääkimisi kaks ja pool aastat ning vahepeal osales kõnelustel teisigi omavalitsusi, vahendas \"Aktuaalne kaamera\".\nPärnumaa kui praegugi territooriumilt kõige suurem maakond kasvab selle ühinemisega veel. Kuna aga maavalitsusedki on kadumas ja asemele tekkimas regionaalsed keskused, pole maakonnapiiridel varsti enam tähtsust.\n\"Meil on tekkimas väga suure territooriumiga uus vald, peaaegu poolteist Hiiumaad. Meil on hajaasustus - 4,19 inimest ruutkilomeetril. Me oleme väga eriline paik Eestis. Selle ühinemisega soovimegi, et meie piirkonnas elu edeneks, areneks ja et meie omapära tuleks välja,\" rääkis Lihula vallavanem Varje Ojala-Toos.\n\"Kõige esimesena tulid ikkagi Hanila mehed oma tiiruga, käisid nii Varblas kui ka Tõstamaal, Lihulas ja meil. Nemad olid need, kes selle initsiatiivi haarasid. Siis võtsime selle seltskonna neljakesi kokku 2014. aastal suve alguses. Koonga volikogu oli esimene, kes tegi ametliku ettepaneku,\" selgitas Koonga vallavanem Mikk Pikkmets.\nKõige tõsisem arutelu oli nelikul selle üle, kummasse maakonda jääda ja kuhu tuleb vallakeskus. Lepiti kokku, et keskus on Lihula ja maakond Pärnu.\n\"Need, kes on tahtnud, on tulnud ja tulemus on hea,\" ütles Hanila vallavanem Arno Peksar.\n\"Kuna arutelud sujusid hästi ja kõik küsimused leidsid lahenduse, siis ei tekkinud kitsaskohti. Praegu oleme tulemusega rahul,\" kinnitas Varbla vallavanem Sivar Tõnisson.\nPärnu maavanem Kalev Kaljuste ütles, et loodetavasti arvestab valitsus loodava valla soovi jääda Pärnumaa koosseisu.\n "
        },
        {
          "title": "Valitsus kinnitas seitsme ühendvalla tekke",
          "content": "Valitsus kinnitas täna seitsme ühendvalla tekke. Suurim neist on 32 000 elanikuga Saaremaa vald. Ühinemisnõustaja Rivo Noorkõiv prognoosis, et 213 omavalitsusest jääb tuleva aasta alguseks alles umbes sada omavalitsust, millest 25 võib ees oodata sundliitmine.\n \nSeitse uut omavalitsust on Elva, Saaremaa, Rakvere, Tapa, Valga, Viljandi ja Vinni vald. Koos nendega on valitsus tänaseks kinnitanud 12 uut kohalikku omavalitsust, vahendas \"Aktuaalne kaamera\".\nValitsus plaanib järgmistel istungitel kinnitada veel vähemalt 29 uut omavalitsust, ütles riigihalduse minister Mihhail Korb ja lisas, et neid tuleb veel, sest mitu omavalitsust veel lihvib ühinemislepinguid. 25 omavalitsuses pole üksi jätkamiseks nõutavat 5000 elanikku ja need ei soovi ka kellegagi ühineda.\n\"Tulevikus vastavalt haldusreformi seadusele nende osas tuleb vabariigi valitsusel midagi ette võtta ehk teha ettepanekud kellega nad võivad ise läbi rääkida ühinemises ja hiljem teha lõplik otsus, kellega need ühendada,\" sõnas minister Korb.\nSeega võivad mitmed ühinemisest loobunud naabervallad end uuel aastal taas läbirääkimiste laua tagant leida. Nii võib minna näiteks neil Harjumaa ja Läänemaa valdadel, kes pidasid pikki läbirääkimisi, ent lõpuks viimsel hetkel loobusid.\nNii otsustas näiteks 12-liikmeline Keila vallavolikogu kolmapäeval 10 häälega loobuda ühinemisest Paldiski linnaga. Selliseid juhtumeid on veel.\n\"Kui algul oldi väga entusiastlikud, siis teatud küsimustes hakati kas siis kiusu ajama või tülli minema - näiteks nime pärast, näiteks keskuse pärast,\" nentis ühinemisnõustaja Rivo Noorkõiv.\nNoorkõiv lisas, et esialgu lausa suurvallana plaanitud Keila ümbruskonnale võis saatuslikuks saada Keila linna loobumine, sest ühinemisloogika eeldab keskust ja tema tagamaad. Sundliitmiste puhul võib nõustaja sõnul ette tulla ka valdade poolitamisi või mõne teise maakonna koosseisu sattumist.\n\"Neid tuleb. Et kui vaadata neid ka, kes on nüüd ära hüpanud viimasel hetkel, näiteks Puka vald, siis tõenäoliselt minu enda arusaamise järgi ja ka külaelanike soovid on, et Puka vald võiks minna tegelikult kolmeks,\" märkis ta.\nNoorkõiv tunnistas, et omavalitsuste ühinemisprotsessis on talle meelehärmi teinud ajaloolistest nimedest uute kasuks loobumine.\n\"No näiteks ma arvan, et siin Lääneranna vald on täiesti uus nimi, mida ilmselt tuleb hakata ju siis turundama, kus see Lääneranna asub. Oleks võinud ju ka Lihula olla,\" arvas ühinemisnõustaja.\nOtsustamisega viimasele hetkele jäämine võib saatuslikuks saada Kohila ja Juuru valdadele. Et vabatahtlikuks ühinemiseks on jäänud üks tööpäev, otsustasid need ühineda soovivad vallad küsida ajapikendust. Rahandusministeeriumist öeldi \"Aktuaalse kaamera\" toimetusele, et seadus seda ei võimalda.\n "
        },
        {
          "title": "Kohila võrkpallinaiskond kukutas kolmandal katsel TTÜ troonilt",
          "content": "Eesti naiste võrkapallikarikavõitjaks krooniti Kohila VK/E-Service, kes alistas Audentese spordihoones toimunud finaalis TTÜ/Tradehouse'i 3:1 (25:17, 25:14, 20:25, 26:24). Samad naiskonnad kohtusid finaalis ka kahel eelmisel aastal ning mõlemal korral jäid peale tudengid.\n \nKohila ja TTÜ jagasid karikatiitli omavahel juba kolmandat detsembrit järjest. Üllatav fakt on seejuures, et neljandat aastat tegutsev Kohila Võrkpalliklubi on kodustes sarjades ja Balti liigas võitnud üheksast mängus olnud tiitlist seitse, ent karikavõistlustel on suudetud TTÜ üle mängida vaid korra. Ja sedagi poolfinaalis, kui 2013. aasta novembri lõpus oldi paremad 3:1. Eelmisel aastal jäädi Tehnikaülikooli naiskonnale 2:3 alla Pärnus toimunud finaalis ja aasta varem olid Tartus peetud matšis kaotusnumbrid 1:3, teatas Volley.ee.\nKäimasoleval hooajal on kahel korral kohtutud Balti liigas ja mõlemad mängud on lõppenud Kohila võiduga. Kohe avavoorus oldi koduväljakul edukamad 3:1 (25:21, 16:25, 25:14, 25:16) ja 17. detsembril Viljandis toimunud matšis 3:0 (25:19, 25:18, 25:18). Ühisliiga turniiritabelis on Kohila teine ja TTÜ/Tradehouse neljas, ent võistkondi lahutab teineteisest juba tosin punkti.\n "
        },
        {
          "title": "Klassikaraadio ootab kuulajate aastalõpusoove",
          "content": "30. detsembril kell 12-15 saavad Klassikaraadio kuulajad jagada oma mõtteid otse-eetris ja kuulata armsaks saanud muusikat.\n \nNii mõnedki uued helindid ja vanad armsad laulud tulevad meiega kaasa uude aastasse.\n\"On aeg meenutada hetki kontsertidelt, jagada teistega oma lemmikalbumeid, tervitada oma lähedasi ja sõpru-tuttavaid. 30. detsembril kell 12-15 on teil võimalus jagada oma mõtteid otse-eetris ja kuulata armsaks saanud muusikat. Saada oma soov aegsasti meilaadressil \n[email protected]\n,\"\n teatab Klassikaraadio.\nStuudios vestlevad kuulajatega ning jagavad oma elamusi Eesti Filharmoonia Kammerkoori laulja Henry Tiisma ja toimetaja Anne Prommik.\n "
        },
        {
          "title": "Politsei vabastas Berliini rünnakuga seoses kinni võetud tuneeslase",
          "content": "Saksa politsei vabastas 40-aastase tuneeslase, keda kahtlustas sidemetes Berliini jõuluturu ründaja Anis Amriga.\n \nRiigiprokuratuur teatas kolmapäeval, et leidis mehe telefoninumbri Anis Amri telefonist, vahendas BBC.\nProkuratuuri pressiesindaja Frauke Köhler ütles, et uurimine näitas, et vahistatud mees ei olnud Amri kontaktisik ning seetõttu tuli ta vabastada.\nAmri oli vandunud videopostituses truudust ISIS-ele. Saksa prokuröride kinnitusel on video ehtne.\nSaksa ametnike sõnul aitas rünnakus kasutatud veoki automaatne pidurdussüsteem vältida suuremat ohvrite arvu. Automaatne pidurdussüsteem hakkab tööle, kui tunnetab kokkupõrget ning tänu sellele võis veoki teekond jõuluturul jääda lühikeseks.\nJõuluturu rünnakus hukkus 12 inimest.\nItaalia politsei lasi Anis Amri möödunud nädala reede öösel ehk neli päeva pärast rünnakut Milanos maha. Köhler ütles, et Amri juurest leitud püstol oli sama kaliibriga, millega tapeti Poola autojuht, kelle veoki Amri kaaperdas.\nAutojuht, 37-aastane Lukasz Urban tapeti püstolilasuga pähe ilmselt enne, kui veok jõuluturul rahva sekka sõitis. Tema surnukeha leiti auto kabiinist. Amri oli jõudnud põgeneda.\nItaalia peaminister Paolo Gentiloni ütles pressikonverentsil, et praegu ei ole tõendeid selle kohta, et Amril oleks olnud Itaalias mingit kaasosaliste võrgustikku ning ta tõenäoliselt radikaliseerus pärast Itaaliasse saabumist 2011. aastal.\nUurijad püüavad samm-sammu haaval panna paika Amri liikumist pärast Berliini rünnakut 19. detsembril, kui tema suhtes anti välja üle-Euroopaline vahistamiskäsk.\nArvatavalt reisis ta 21. detsembril Hollandisse Nijmegenisse ning sõitis öösel bussiga Amsterdamist Prantsusmaale Lyoni. Seejärel sõitis ta rongiga Prantsuse Alpides asuvasse Chamberysse ning sealt omakorda edasi Milanosse.\n "
        },
        {
          "title": "Klavani endise koduklubi spordidirektor: leidsime õige treeneri",
          "content": "Eesti jalgpallikoondise kapteni Ragnar Klavani endine koduklubi Augsburg usub meeskonna peatreenerisse Manuel Baumi.\n \n37-aastane Baum astus ametisse detsembri keskel vallandatud Dirk Schusteri asemel. Baumi avakohtumises sai Augsburg 1:0 jagu Mönchengladbachi Borussiast ning tegi seejärel 1:1 viigi Dortmundi Borussiaga. \"Baum sobib Augsburgi filosoofiaga,\" lausus klubi spordidirektor Stefan Reuter. \"Leidsime õige treeneri.\"\nVarem kolmandal liigatasemel olevat Müncheni klubi SpVgg Unterhachingit juhendanud Baum liitus Augsburgiga käesoleva hooaja eel, kui hakkas treenima reservmeeskonda.\n "
        },
        {
          "title": "Simple Sessionil näeb võistluste vahel maailma parimate tõukeratturite trikke",
          "content": "4. ja 5. veebruaril Saku Suurhallis toimuval Euroopa suurimal talvisel ekstreemspordifestivalil Simple Session näeb rulasõidu ja BMX-rataste põhivõistluste kõrval taas ka tõukerattasõitu.\n \nTallinna tulevad spetsiaalselt kohale maailmas üha menukamaks kasvava ning ka Eestis viimastel aastatel populaarsust kogunud ekstreemspordiala tipud. Lisaks demonstratsioonesinemisele kerkib Saku Suurhalli eraldi park tõukerataste tarbeks, kus Simple Sessioni külastajad saavad sõita, tutvuda oma iidolitega, õppide trikke ja nippe ning proovida uusi tõukerattaid.\nSimple Sessionil näitavad tõukeratturid oma oskusi pühapäeval enne rulafinaale ning seda nii pargi- kui ka tänavastiilis. Suurbritanniast saabub Tallinna oma oskusi näitama hetkel valitsev maailmameister ning FISE 2016 võitja Jordan Clark. Eestit esindab näidisala tugevas konkurentsis 2014. aastal Euroopa meistriks kuulutatud, viimastel aastatel ohtralt maailma tippvõistlustel häid kohti noppinud ning novembrikuus UK Scoot Fest World Cup King of Street võistluselt võitjana naasnud Roomet Säälik. Ühe peaesinejana osaleb demonstratsioonil ka Richard Zelinka Tšehhist, kes on maailma reitingus 7. kohal ning Scootfest King of Bowl 2016 võitja.\nTõukerataste menu liigub ülesmäge juba 2000ndate algusest ning on tänaseks jõudnud võistlusspordi staatusesse ning muutunud rulatamise ja BMX-rataste kõrval üheks populaarsemaks nn linnaspordi alaks. Tõukeratastega sõidetakse, nagu ka BMXi ja rulaga, rulaparkides ehk rämpidel ning tänavatel, samuti harrastatakse \ndirt\n-sõitu ehk sõitu maastikuobstaaklitel ning \nflatland\n-stiili ehk trikke lamedal pinnal. Rahvusvaheline tõukerattaliit korraldab maailmameistrivõistlusi alates 2012. aastast.\nSimple Sessioni võistlustest võtab tänavu osa ligikaudu 140 rulatajat ning BMX-ratturit umbes 30 riigist, tehes sellest kõige rahvusvahelisema \naction\n-spordi sündmuse maailmas.\n \n "
        },
        {
          "title": "Euroopa Keskpanga nõukogu peab tuleval aastal Tallinnas istungi",
          "content": "Euroopa Keskpanga (ECB) nõukogu peab tuleva aasta juunis Tallinnas rahapoliitilise istungi ning keskpanga president Mario Draghi annab siin pressikonverentsi.\n \nJärgmise aasta 8. juunil peab nõukogu Tallinnas rahapoliitilise istungi ning Draghi annab selle järel pressikonverentsi, seisab ECB kodulehel.\nEesti Pank teatas, et 2017. aastal on keskpanga eelarves ette nähtud ligikaudu 500 000 eurot erakorralisi kulusid. Summast suurima osa toob kaasa just ECB väljasõiduistungi ja sellele järgneva Draghi pressikonverentsi korraldamine, teatas pank.\nTavaliselt kohtub ECB nõukogu keskpanga peakontoris Frankfurtis. Korra aastas peetakse istung aga ka mõne teise euroala keskpanga juures, need vahetuvad rotatsiooni korras. Nii toimus tänavu 2. juunil istung ja pressikonverents Viinis.\nRahapoliitilisi istungeid peab nõukogu üldiselt iga kuue nädala tagant. ECB nõukokku kuuluvad kuus keskpanga juhatuse liiget ning kõikide 19 euroala riigi keskpankade presidendid.\n "
        },
        {
          "title": "Egiptuse valitsus kiitis heaks kahe Punase mere saare loovutamise Saudi Araabiale",
          "content": "Egiptuse valitsus kiitis heaks kokkuleppe, mille kohaselt loovutatakse kaks Punase mere saart Saudi Araabiale. Leppe peab ratifitseerima parlament, teatas riiklik televisioon.\n \nVarem detsembris soovitas Egiptuse riiklik nõuandev kogu, et Kairo kohus toetaks otsust, mis tühistas kokkuleppe kahe saare Saudi Araabiale andmise kohta, vahendas Reuters.\nKokkuleppest teatati tänavu aprillis ja see tekitas avalikku pahameelt ning proteste. Meeleavaldajad ütlesid, et asustamata saared Tiran ja Sanafir kuuluvad Egiptusele.\nJuunis tühistas kõrgem halduskohus selle kokkuleppe, öeldes, et Egiptuse suveräänsusest nende saarte üle ei saa loobuda.\nEgiptuse valitsus kaebas otsuse edasi.\nEgiptuse valitsuse arvates kuuluvad Aqaba lahe suudmes asuvad saared Tiran ja Sanafir Saudi Araabiale. Viimane esitas 1950. aastal Kairole palve kaitsta neid Iisraeli vägede eest. Iisrael hõivas saared 1967. aasta Kuuepäevase sõja käigus, kuid andis need 1979. aastal sõlmitud rahuleppe alusel Egiptusele tagasi.\nPresident Abdel Fattah al-Sisi otsustas saared Saudi Araabiale tagasi anda.\n "
        },
        {
          "title": "MK-sarja üldliider Hirscher suurendas konkurentide ees edumaad",
          "content": "Mäesuusatamise MK-etapil Itaalias Santa Caterinas võitis meeste alpi kahevõistluse Alexis Pinturault 2.19,71-ga.\n \nKiirlaskumise järel kolmandat kohta hoidnud prantslasele järgnesid avalaskumise teine Marcel Hirscher Austriast 0,34 ja slaalomirajale parima tulemusega läinud norralane Aleksander Aamodt Kilde 1,13 sekundi suuruse kaotusega.\nMK-sarja üldarvestuses jätkab liidrina Hirscher, kellel on koos 713 punkti. Järgnevad norralane Kjetil Jansrud 482 ning Pinturault 465 silmaga. Jansrud oli täna kiirlaskumise järel kuues, kuid slaalomis tulemust kirja ei saanud.\n "
        },
        {
          "title": "Angela Maasalu ehitab galeriid galeriis",
          "content": "Performatiivses näituseprojektis \"\nKodu II\n\" jätkab kunstnik Angela Maasalu isikliku ruumiga tegelemist, millele lisandub suhestumine institutsionaalse valge kuubiga ning küsimus oma karjääri alguses oleva noore kunstniku enesekehtestamise võimalustest. Kodu kui turvaline keskkond \nvs.\n pinevate lähisuhete õud, avalik \nvs.\n privaatne, eesmärgid \nvs.\n reaalsed võimalused on pingeväljad, mille vahel kunstnik töötab.\n \n\"Performatiivse näituse esimeses osas alustab Angela tühjast valgest galeriiruumist ning hakkab sinna omale maja ehitama. Ehitab, ehitab ümber, muudab meelt värvide osas ja ehitab uuesti ümber, õpib ehitama, ebaõnnestub ja ehitab uuesti...,\" teatab Vaal galerii.\n\"Nii saab majast kunstniku isiklik projektiruum, galerii galeriis, kus ta eksponeerib maja valmides ka oma maale. Muutuvad galeriiruumi traditsioonilised mängureeglid. Maja on teine kodu oma reeglite või, vastupidi, vabadusega. Majasisesed eksponaadid ei moodusta aga ülevaatlikku isikunäitust ega temaatilist näitust, vaid toimivad paradoksaalselt ka dekoratsioonidena galeriiruumi sisekujunduses. Ehitusprotsess on külastajatele galerii lahtioleku aegadel avatud ning jälgitav ka\n live-\nvideo vahendusel sotsiaalmeedias. Valminud kompleksi saab näituse lõpuni tervikuna külastada.\"\n26. jaanuaril kell 18.00-20.00 toimub näituse raames Vaal galeriis \"Sarikapidu\". Ehitus on siis jõudnud lõppfaasi ja see vajab tähistamist.\nPerformatiivne näitus avaneb 11. jaanuaril ning sulgub 4. veebruaril.\nAngela Maasalu (1990) on Londonis elav ja töötav eesti maalikunstnik, kes tegeleb oma loomingus enda ja oma põlvkonnakaaslaste probleemidega lähtuvalt kaasaegsetest ühiskondlikest mõjudest. Maasalu looming moodustab justkui päevikulaadse visuaalse biograafia, kus sümbolistlikud motiivid maalidel – \"mägi\" kui küsimus kindlusest, saavutamisest ja kohale jõudmisest, \"maja\" kui turvatunde ja armastuse sümbol – loovad jätkuvat ühtset seeriat aeglaselt muutuvate lisanduvate detailidega. Pastelsed toonid peidavad endas aga varjatud õudu, armsa ja ilusaga koleda fassaadi katmist. Angela Maasalu on õppinud Tartu Ülikooli maaliosakonnas (BA) ja Eesti Kunstiakadeemia vabade kunstide osakonnas maalikunsti (MA) ning täiendanud end Londonis Central Saint Martins College of Art and Design’is.\n "
        },
        {
          "title": "Helsingi kohus karistas Eestist veebi kaudu alkoholi müünud soomlast vabadusekaotusega",
          "content": "Helsingi esimese astme kohus tegi neljapäeval otsuse, et veebilehe viinakauppa.eu kaudu korraldatud tegevus rikkus Soome maksuseadusi. Seadusi rikkunud äritegevuse eest vastutanud karistas kohus reaalse vabadusekaotusega.\n \nKohtu hinnangul oli interneti kaudu alkoholi müünud veebilehe tegevuse näol tegu kaugmüügiga, mida käsitlevad nii aktsiise kui ka käibemaksu puudutavad seadused, ning seetõttu on veebilehe haldaja ka Soome silmis maksukohuslane, vahendas Yle.\nVeebilehe taga seisvad ettevõtted olid hankinud nii tooted kui ka korraldanud nende transpordi, kuid teavitamisest ja maksude tasumisest hoiti teadlikult kõrvale. Kohtu hinnangul jäeti seetõttu Soome riigile maksmata 370 000 eurot alkoholiaktsiisi ja 60 000 eurot käibemaksu.\nKohus karistas veebilehe tegevuse korraldajat, kes oli kolme Eestis registreeritud ettevõtte omanik, raske maksukuriteo eest kahe aasta ja kaheksa kuu pikkuse vabadusekaotusega. Vanglakaristusest arvestatakse maha eeluurimisvanglas oldud aeg.\nLisaks kehtestati mehe suhtes neljaks aastaks ärikeeld.\nKohtuotsuses mainitud tegevus leidis aset 2014. aasta novembrist 2015. aasta novembrini.\nSüüdimõistetu on kogu kohtuprotsessi vältel süüdistused tagasi lükanud. Hetkel pole teada, kas tal on kavas kohtuotsus ka edasi kaevata.\nKohtuprotsessi teise kahtlustatava puhul loobus kohus kõigist süüdistustest.\n "
        },
        {
          "title": "Heategevuskool 8: kasta seda taime, mis kasvab",
          "content": "Me ei pea end tundma halvasti, kui ei soovi annetada igale küsijale, ütleb Urmo Kübar tänases heategevust puudutavas arvamusloos. Kui tahame, et meie annetus aitaks võimalikult paljusid, peaksime keskenduma oma töö tulemuste ja mõju poolest kõige silmapaistvamatele tegijatele.\n \nMuidugi ei pruugi iga kokkupuude heategevusega olla positiivne. Tuttav rääkis, kuidas jäi kord ühe lasteorganisatsiooni annetustekogujast vabatahtliku kätte. Parimate müügimehe-võtetega uuriti talt, kas ta hoolib abi vajavatest lastest; kas usub, et rohkem abi on püsivast toetusest kui ühekordsest kingitusest jne. Kuni mu tuttav tundis, et tast oleks erakordselt närune keelduda alla kirjutamiseks pakutud püsitoetuslepingust.\nEnt rõõmu asemel selle kahtlemata ju olulise valdkonna toetajaks hakkamise üle tundis ta end pigem ärakasutatuna.\nAnnetamise olulisim tunnus on, et erinevalt näiteks maksude maksmisest on see alati ja ainult vabatahtlik. Emotsioonide mõju all ei pruugi meie tahe olla kõige vabam. Sellest ju soovitused, nagu et kui tunded kipuvad üle pea lööma, hinga enne tegudele tormamist kümme korda rahulikult sisse-välja, ja muud taolist.\nSamamoodi on tark emotsioonide mõju all olemist teadvustada näiteks südamliku heategevussaate lõpus või sarnaselt mu tuttavale kusagil annetustekoguja “müügijuttu” kuulates.\nMitte selleks, et hea tegemise võimalus mööda lasta, vaid selleks, et rahulikumana teha targem, läbikaalutud otsus. Ja niimoodi rohkem head.\nKindlasti ei tee meid halvemaks inimeseks see, kui me ei anneta igale küsijale.\nAga ärme ole vabaühenduste ja annetuste kogujate suhtes ka ebaõiglaselt karmid. Kindlasti oleme kõik teinud ostuotsuseid – eriti hõlpsalt tulevad need soodusmüükide ajal –, mille kohta hiljem mõtleme, et tegelikult polnud meil seda asja ju vaja. Või siis avastame, et ostetu pole nii hea, kui meile algul tundus.\nEnt pettumusest hoolimata ei ütle me ju, et ei lähe enam kunagi poodi. Pigem ikka püüame saadud õppetundi analüüsida ja käituda edaspidi targemalt. Rakendame sama lähenemist siis ka heategevuses.\nKindlasti ei tee meid halvemaks inimeseks see, kui me ei anneta igale küsijale. Teate 80-20 reeglit – no et 20 protsenti tublimaid teeb ära 80 protsenti tööst jne? Sageli on pilt veel ebaühtlasem. Kui näiteks inimeste pikkus jaotuks samamoodi nagu rikkus, sebiks maailmas ringi tohutu hulk mikroskoopilisi naisi-mehi, nende vahel liiguks aga pilvelõhkujatestki kõrgemaid kolgesid.\nKui soovime, et meie annetus aitaks võimalikult paljusid, siis just sellistele, oma töö tulemuste ja mõju poolest vabakonnas teiste kohal kõrguvatele tegijatele tasubki meil keskenduda.\nSee, et näiteks 40 aasta eest saadi arengukoostöö pingutuste tulemusel maailmas lahti rõugetest, on säästnud rohkem inimelusid kui oleks säästnud samal ajal saabunud utoopiline maailmarahu.\nVõtame näiteks valdkonna, kus vabaühendused maailmas väga olulist rolli täidavad – rahvusvaheline arenguabi, muu hulgas tegelemine selliste probleemidega nagu vaesus ja tervis. Siin pole raske leida näiteid raiskamisest – kas siis on raha kasutatud mittetoimivateks lahendusteks või suisa pahatahtlikult kõrvale pandud.\nSamas on terve rida väga edukaid programme, mõned lausa meeletult edukad. See, et näiteks 40 aasta eest saadi arengukoostöö pingutuste tulemusel maailmas lahti rõugetest, on säästnud rohkem inimelusid kui oleks säästnud samal ajal saabunud utoopiline maailmarahu. Isegi kui see oleks arengukoostöö ainus saavutus – aga ei ole –, võiks ikkagi kogu sellele valdkonnale kulunud raha lugeda keskmiselt hästi kasutatuks.\nAga nagu öeldud, ei pea meie oma annetusele kohta otsides vaatama keskpäraseid, rääkimata kehvadest tegijatest. Kas ja mida ütleb tubliduse kohta see, kui popp on organisatsioon annetajate seas?\nOleme juba rääkinud, et Eestis annetatakse aastas üle 30 miljoni euro, mis jaguneb umbes 1200 vabaühenduse vahel. Pea kolmveerand sellest summast läheb 10 protsendile edukaimatele organisatsioonidele, kellest igaüks saab aastas üle 50 000 euro (edukaim, SOS Lasteküla sai mullu annetustena 1,8 miljonit eurot). 2/3 annetusi saavatest vabaühendustest jagavad omavahel aga viimased 7% rahast, veerandi puhul jääb saadav summa alla tuhande euro aastas.\nJah, ka vabakonnas kehtib kahaneva piirkasulikkuse reegel.\nMõnigi kord võib kuulda, et “ma sellele organisatsioonile ei soovi anda, talle annetatakse niigi palju; annetan hoopis teisele, keda muidu ei toetata”. On see heategevuses tark lähenemine?\nVõib olla, aga ei pruugi.\nJah, ka vabakonnas kehtib kahaneva piirkasulikkuse reegel. See on näiteks see, kui oleme päikeselisel päeval matkal, joogivesi on otsas ning janu suur – ja siis jõuame kaevuni. Esimesed toobid vett on erakordselt väärtuslikud, elupäästvad, sealt järgmised aga juba vähem, ehkki sisult ju täpselt samasugused. Ühelt hetkel, kui janu ja joogipudelid täis, oleks järgmine veetoop meile juba ebavajalik või lausa tülikas, sest seljakott läheb liiga raskeks.\nNii võib olla ka annetajate seas väga populaarsete organisatsioonide ja sündmustega. Muidugi on üliharv, et keegi teataks, et rohkem tal enam raha vaja pole, kuid võib juhtuda, et järgmiste annetustega tehakse juba vähem vajalikke ja vähem tõhusaid asju ning kusagil mujal leiaks meie toetus paremat rakendust.\nEestis pihustub praegu väikeannetustena sadade organisatsioonide vahel laiali kokkuvõttes täitsa suur summa.\nSeega peaksime uurima, milleks meie annetust täpsemalt kasutatakse, mis kasu ja kui palju sellest sünnib, ning hankima ka võrdlusmaterjali teistelt organisatsioonidelt.\nTeisalt aga pihustub Eestis praegu väikeannetustena sadade organisatsioonide vahel laiali kokkuvõttes täitsa suur summa. Kui oleme vabaühendusele kas ainus või üks väga vähestest annetajatest, võib see samuti tähendada, et meie panus ei pruugi mingit olulist kasu tuua. Äkki pole selle annetuse aeg siis veel lihtsalt tulnud ja mõistlikum oleks see teha mujale.\nVõi siis oleks tark seda annetust esialgu kasutada mitte kohe probleemi otseseks lahendamiseks, vaid selleks, et laiemat avalikkust teema vajalikkusest veenda.\nHomses, meie lühisarja viimases osas, võtamegi vaatluse alla, miks ja kuidas oma annetustest avalikult rääkida.\n "
        },
        {
          "title": "Klopp: me suudame kaitses hästi seista",
          "content": "Eesti jalgpallikoondise kaitsja Ragnar Klavani koduklubi Liverpool võõrustab laupäeval Inglismaa meistrivõistluste kõrgliigas Manchester Cityt.\n \nKülaliste poolel saab taas kaasa teha neljamängulise karistuse ära kandnud argentiinlasest ründaja Sergio Agüero. \"Ta on hea ründaja, kes ei tee meie elu lihtsamaks, kuid me teadsime seda juba varem,\" ei varjanud Liverpooli peatreener Jürgen Klopp. \"Ta lööb väravaid, kui keegi talle palli annab. Seega peame vältima lihtsaid sööte ja tegutsema keskendunult. Ma tean, et suudame kaitses hästi seista.\"\nLiverpool hoiab 18. vooru järel turniiritabelis teist ja City kolmandat kohta. Seejuures lahutab meeskondi vaid üks punkt. \"See on mõlema meeskonna jaoks tähtsaks mänguks,\" teatas Klopp. \"Kuus meeskonda võitleb vähemalt koha eest esinelikus ning nii tuleb igat kohtumist võtta kui finaali. Laupäeval on meie eeliseks koduväljak, mille peame ära kasutama.\"\n "
        },
        {
          "title": "Naistest võitis taas Talihärm, meestest läks tiitel vanameistrile",
          "content": "Täna jätkusid Otepääl Eesti lahtised meistrivõistlused laskesuusatamises. Jälitussõidus krooniti Eesti meistriteks Johanna Talihärm ja Roland Lessing.\n \nEile sprindidistantsil Eesti meistriks tulnud Johanna Talihärm oli võitmatu ka täna. Talihärm läbis 10 km distantsi ajaga 34.17 (0+2+0+1) ja võttis sellega kindla esikoha. Teisena lõpetas Olga Poltoranina (+0.25; 1+1+0+1) ja kolmandana Kadri Lehtla (+0,44; 1+0+0+0).\nMeestest oli võidukas vanameister Roland Lessing, kes läbis 12,5 km distantsi ajaga 33.50 (0+1+2+0). Teise koha sai Rene Zahkna (+1.20; 1+1+1+0) ja kolmanda Johan Talihärm (+1.22; 1+3+1+0). Sprindi võitja Martin Remmelg langes neljandaks. Seitsme möödalasu juures kaotas ta võitjale 1.41.\n "
        },
        {
          "title": "Uudistepäeva kokkuvõte 29. detsembril",
          "content": "Selline sai teemade valik ERR.ee-s. Lisaks päevapoliitikale võtame aasta kokku ka viktoriinide ja pildigaleriidega.\n \nApollo ei müü enam Ilmamaa ega Pegasuse raamatuid\n27. detsembril saatis Apollo Holding OÜ juhatuse liige Mauri Dorbek kirjastustele Ilmamaa ja Pegasus lepingu ülesütlemise teate, mis tähendab, et alates järgmise aasta märtsist ei ole nende kirjastuste raamatud Apollo raamatupoodides enam saadaval.\nTrump Venemaa karistamisest küberrünnakute eest: eluga tuleks edasi minna\nKolmapäeval lubas Lätit külastanud USA senaator Lindsey Graham, et USA valimiste ajal aset leidnud küberrünnakute eest on Venemaad ootamas sanktsioonid.\nKui ajakirjanikud Floridas Donald Trumpi käest uurisid, milline on tema arvamus Venemaale sanktsioonide kehtestamise kohta seoses USA valimiste ajal aset leidnud küberrünnakutega, vastas tulevane president: \"Arvan, et peaksime oma eludega edasi minema\".\nR2 Agenda USA-s: Los Angeles annab Trumpile võimaluse\nRaadio 2 uudistemagasin \"Agenda\" läks Los Angelese tänavatele, et uurida kohalike käest, mida nad arvavad Ühendriikide uuest presidendist Donald Trumpist. California osariigi pealinna elanikele ei meeldi Trumpi võit, kuid nad on valmis andma vabariiklasest suurettevõtjale võimaluse.\nPevkuri ja Michali vastasseisust tehti veebimäng\nPevkur kommenteeris mängu jagamist ERR-i portaalile järgmiselt. \"Ma lihtsalt nägin, et selline asi Facebookis levib ja ma lihtsalt jagasin seda. Seal ei ole küll minu poolt mingit tögamist ega pilamist. Ma võiks ka öelda, et ma olen solvunud, et ma mingi elukas olen, aga see ei ole olnud minu eesmärk, et kuidagi tögada. Mulle lihtsalt tundus, et see oli naljakas, et mind on mingiks elukaks tehtud. Ma ei ole otsinud seal rohkem midagi. Ma lihtsalt jagasin seda, et ma olen mängu sisse pandud ja sellega asi piirdub.\"\nTaxify ja Uberi sõiduhind tõotab aastavahetusel mitmekordseks kerkida\nTaxify arendusjuht Martin Villig rääkis ERRile, et aastavahetusel on nõudlus tavalisest 10-14 korda suurem kui tavalisel ajal, kuid kümme korda rohkem autosid on keeruline tänavale tuua.\n\"Oleme küll väga palju juhte koolitanud ja lisanud süsteemi, et nad saaksid aastavahetusel tulla sõitma, ja juhtide tagasiside on sama: nad ütlevad, et kui on täiesti tavapärased tariifid, mis iga päev kehtivad, siis nad pigem eelistavad olla kodus pere juures. See tähendabki, et meil jäi eelmisel aastal 13 000 klienti teenindamata lihtsalt sellepärast, et ei olnud autot,\" selgitas ta. \nPrantsuse linnake pani koledale tupikteele nimeks Brexit\nPrantsusmaa lõunaosas, Beaucaire'i väikelinnas sai üks uus tänav nime Brexiti ehk Suurbritannia Euroopa Liidust lahkumise järgi.\nNimevaliku algatas paremäärmuslikuks peetud Prantsuse Rahvusrindesse kuuluv linnapea Julien Sanchez, kelle sõnul on tegu austusavaldusega brittidele, kes otsustasid juunis Euroopa Liidust lahku lüüa, vahendas ajaleht L'Express.\nUus aasta toob lisasekundi\n \nKellel järgmine aasta juba ette eriti meeldiv paistab, on seekord õnnega koos – 2017. aasta kestab Eestis ja suuremal osal idapoolkerast tavapärasest sekundi võrra kauem. Astronoomilise ja aatomkellade aja vastavusse viimiseks näitab 1. jaanuaril kell 1.59.59 järel 2.00.00 asemel ametlikult aega 1.59.60.\nBaruto jätkab vabavõitleja karjääri võidulainel\n180 kg kaaluv Baruto oli oma 101,1 kg kaaluvast vastasest kindlalt üle ja domineeris suurema osa matšist, teenides võidu kohtunike ühehäälse otsusega.\nEesti üks parimaid vabavõitlejaid Ott Tõnissaar kommenteeris\n Kaido Höövelsoni tänast võidukat matši Jaapanis ning jagas tema tulevastele vastastele taktikalisi näpunäiteid.\nAastalõpu kohustuslik kirjandus: galeriid parimatest, meeldejäävamatest hetkedest\nFotograaf Siim Lõvi valis välja fotod\n, mis tema jaoks jäävad teist poolaastat meenutama ja kirjutas nende juurde tabavad kommentaarid.\nSporditoimetus aga koostas \ngalerii 2016. aasta 15-st tippsündmustest spordis.\nJa viimaks ajude ragistamist: ERR Novaator ja spordiportaal kutsuvad viktoriinile\nAastalõpu viktoriin: mida mäletad lõppevast teadusaastast?\nÄsja lõppes sportlaste autasustamine, samas vaimus pani sporditoimetus kokku viktoriini.\n Kui hästi tunned Eesti aasta sportlasi?\nHomne ilm: tuul on endiselt mõõdukas, kohati paistab päike\nPilves selgimistega ilm. Kohati sajab vähest vihma. Puhub edelatuul 7-12, puhanguti 15, õhtul saartel ja rannikul puhanguti kuni 18 m/s. Õhutemperatuur on +1..+6°C.\nAllikas: \nIlmateenistus\n "
        },
        {
          "title": "Reinsalu moodustas okupatsioonikahjude hindamise komisjoni, Mikser kahjunõude esitamist mõistlikuks ei pea",
          "content": "Justiitsminister Urmas Reinsalu kutsus kokku komisjoni, mille eesmärk on astuda järgmine samm Eestile tekitatud okupatsioonikahjude väljaselgitamisel. Välisminister Sven Mikser kahjunõude esitamist Venemaale mõistlikuks ei pea.\n \nSeda, kas ja mil moel nõuda sisse hüvitis Eestile põhjustatud okupatsioonikahjude eest, on arutatud juba alates 1980. aastate lõpust. Läinud nädalal kutsus justiitsminister Urmas Reinsalu kokku komisjoni, mis töötaks välja soovitused, mil moel kahjude hindamisega edasi minna, vahendasid ERR-i raadiouudised.\nKomisjoni esimehe Toomas Hiio sõnul on oluline uurida, mis metoodikaga on okupatsioonikahjusid arvutanud teised riigid.\n\"Okupatsioonikahjude kokkuarvutamist on teinud paljud riigid ja isegi mitte ainult riigid, vaid ka väiksemad rahvad, kui mõtleme kõiksuguste põliselanike kahjunõuetele endiste koloniaalimpeeriumite vastu. Selles mõttes on maailmas kogemus olemas,\" rääkis Hiio.\nNäiteks Lätis tegutsev okupatsioonikahjude hindamise komisjon on jõudnud ka konkreetsete tulemusteni. Aprillis teatas komisjon, et nõukogude okupatsioon tegi Lätile kahju 185 miljardi euro ulatuses.\nLäinud aasta oktoobris allkirjastas Urmas Reinsalu Läti ja Leedu justiitsministritega ka koostöömemorandumi, mille pikemaajalisem eesmärk on koostada Venemaale ka ühine kahjunõue.\nEesti toonane peaminister Taavi Rõivas nimetas memorandumit Reinsalu sooloks ning teatas, et justiitsminister tekitab asjatut välispoliitilist võbelust. Samuti ei toetanud Venemaale arve esitamist ka mõnda aega välisministeeriumi juhtinud Marina Kaljurand.\nPraeguse välisministri Sven Mikseri sõnul peab Eesti välispoliitika olema järjepidev ning seetõttu jagab ta Rõivase ning Kaljuranna seisukohti.\n\"Eesti riigil ei ole kavatsust esitada okupatsioonikahjude nõudeid Venemaale. Tõenäoliselt valitseb siis järjepidevus ka selles osas, mis puudutab justiitsministri sellekohast soolot. Nii et ma usun, et valitsuse positsioon tervikuna on täpselt selline nagu aasta tagasi,\" kommenteeris Mikser.\nSeda, millist mõju Urmas Reinsalu initsiatiivikus Eesti välispoliitilisele positsioonile avaldab, Mikser prognoosida ei taha.\n\"Mingisugust rapsimist ei ole kindlasti mõistlik endale väikese ning julgeolekut ja stabiilsust hindava riigina lubada. Astuda samme, esitada pretensioone, nõudmisi, millel ei ole tegelikult mingisugust perspektiivi ja mis ka ei tekita mõistmist meie olulisemate partnerite seas - seda ma ei pea mõistlikuks,\" rääkis Mikser.\nVarasem suurem töö Eestile osaks saanud kannatuste kokkuarvestamisel lõppes 2005. aastal, mil okupatsioonide repressiivpoliitika uurimise riiklik komisjon avaldas \"Valge raamatu\" nimelise kokkuvõtte. Raamatu panid kokku erinevate erialade inimesed ning seetõttu sai uuritaud nii majanduslikke kahjusid, okupatsioonist puudutada saanud inimelusid, aga ka näiteks kaotusi, mida kandis Eesti kunstivaldkond.\nToomas Hiio sõnul oli \"Valge raamat\" üks verstapost, kuid kindlasti tuleks okupatsioonikahjudega edasi tegeleda. Seda, kas komisjon Leedu ja Läti eeskujul ka mõne konkreetse kahjusummani jõuab, Hiio veel öelda ei oska.\nUrmas Reinsalu kokku kutsutud komisjoni kuuluvad lisaks Toomas Hiiole veel Tartu ülikooli ajaloolased Olaf Mertelsmann ja Aigi Rahi-Tamm. Justiitsministeeriumi esindajana hakkab okupatsioonikahjusid uurima vanglate asekantsler Priit Kama. Esmased tulemused komisjoni tööst peaksid selguma tuleva aasta aprilli lõpuks.\n "
        },
        {
          "title": "Berliini uusaastapidustusi turvavad automaatidega politseinikud",
          "content": "Saksamaa võimud tugevdavad pärast möödunud nädalal toimunud veoautorünnakut Berliini aastavahetuspidustuste turvameetmeid, tuues tänavatele automaatrelvadega politseinikud ning ümbritsedes Brandenburgi väravad betoonist plokkidega.\n \nHiljutise rünnaku tõttu Berliini jõuluturul võetakse tänavu Saksamaa pealinnas uut aastat vastu karmistatud turvameetmetega, vahendasid The Local ja Politico.\n\"Sel aastal on uus asi, et asetame sinna betoonplokid ja toome sissepääsude juurde soomukid,\" rääkis Berliini politsei pressiesindaja Brandenburgi väravate ja Tiergarteni pargi ümbruse turvamisest.\nNagu mullu, on ka tänavu Berliinis väljas tuhatkond korravalvurit. Seekord aga kannab osa neist automaatrelvi.\nPidustustel osalejatel, keda arvatakse olevat sadu tuhandeid, ei lubata kanda suuri kotte ega seljakotte. Keelatud on ka igasugune pürotehnika ning potentsiaalselt ohtlikud esemed nagu klaaspudelid.\nSaksamaa suuruselt neljandas linnas Kölnis valvatakse turvalisuse üle samuti suure hoolega, sest eelmisel aastavahetusel teatasid sajad naised seksuaalrünnakutest. Kölni politseiülem Jürgen Mathies lubas, et tänavu midagi sellist ei kordu.\n\"Garanteerin teile, et tunnete end sel aastal katedraali juures täiesti ohutult,\" kinnitas ta.\nKölnis valvab pidustusi 1500 korrakaitsjat ning läheduses on valmisolekus ka helikopterid, et vajadusel kahtlusaluseid linnas jälitada.\n "
        },
        {
          "title": "Naiste tugikeskustesse pöördujate hulk on aasta-aastalt suurenenud",
          "content": "Järgmiseks aastaks rahastuse jätkumise kinnituse saanud naiste tugikeskused on aasta-aastalt üha enamatele abivajajatele käe ulatanud.\n \n2015. aastal pöördus tugikeskuste poole üle Eesti kokku 1763 naist, kellel oli kaasas 165 last. Ootuspäraselt vajati naiste tugikeskuste teenust enim Harjumaal ja Tartumaal kui suurema rahvaarvuga maakondades.\nNaiste varjupaikade liidu statistika kohaselt pöördus iga tugikeskuse abi vajanud naine tugikeskuse poole keskmiselt 3-4 korda aastas, ööbimist vajas 11 protsenti pöördunutest ja majutusteenust kasutati sel juhul keskmiselt pisut üle kuu aja järjest.\nPsühholoogilist nõustamist või psühhoteraapiat vajas ligi 30 protsenti ja juriidilist nõustamist umbes 20 protsenti pöördunud naistest.\n\"Nii nagu ohvriabi klientide puhul, on ka naiste tugikeskuste klientide arv aastate jooksul suurenenud,\" kinnitas sotsiaalkindlustusameti ohvriabi juht Olle Selliov ERR.ee-le.\nParaku ei erista riiklik statistika veel juhtumite tagamaid ehk mis põhjustel tugikeskusesse on abi järele tuldud.\n\"Mida me veel hästi ei tea, on see, kui palju on esmakordseid ja kui palju korduvkliente; kui palju on juhtumite seas lähisuhte terrori juhtumeid ja kui palju peretülisid; millises mahus on teenuseid kasutanud konkreetne klient ning milliseid muid teenuseid kasutatakse. Seda infot hakkame uuest aastast koguma ning sealt peaks tekkima ka hea baas olukorra edasiseks analüüsimiseks ja arenduste kavandamiseks,\" lubas Selliov.\nNaiste tugikeskuste külastatavus maakonniti 2015. aastal\n \nNaiste tugikeskuste teenuseosutamise jätkamine, mis vahepeal küsimärgi alla sattus, sai lõpuks kinnituse.\nSeitsmes maakonnas (Harju-, Ida-Viru-, Valga-, Jõgeva-, Tartu-, Pärnu- ja Saaremaal) jätkavad teenuse osutamist senised tugikeskused. Viide maakonda (Võru-, Põlva-, Viljandi-, Lääne- ja Hiiumaa) on oma tegevust laiendanud seni teistes piirkondades tegutsenud tugikeskused. Kolmes maakonnas (Lääne-Viru-, Rapla- ja Järvamaal) hakkavad teenust osutama uued teenusepakkujad.\nPerevägivald numbrites\nJustiitsministeeriumi andmetel möödustas perevägivald 2015. aastal kõigist kuritegudest (32 468) hinnanguliselt kümnendiku.\nPerevägivallatsejatest 88 protsenti olid mehed ja 12 protsenti naised, ohvritest aga 82 protsenti naised (\nca\n 2500) ja 16 protsenti mehed (500).\nSiseministeeriumi andmetel oli lähisuhetes toime pandud tapmiste-mõrvade osakaal kõikide tapmiskuritegude seas 20 protsenti - 2015. aastal toimus 11 perevägivallaga seotud tapmist-mõrva või nende katset, mille tagajärjel suri viis inimest, neist neli naist ja üks mees.\nLisaks oli viis tapmiskatset, mille ohviteks neli meest ja kuus naist. Perevägivallaga seotud tapmiste ja tapmiskatsete toimepanijaist kuus olid mehed ja viis naised.\nTeadaolevalt veerandil perevägivalla juhtudest oli pealtnägijaks või kannatanuks laps.\n "
        },
        {
          "title": "Madridi Realile kõva lahingu andnud jaapanlaste tähelend jätkub",
          "content": "Jalgpalli klubide maailmameistrivõistluste finaalis Madridi Realile lisaajal kaotanud Kashima Antlers jõudis Jaapani karikafinaali, kus kohtub 1. jaanuaril Osakas Kawasaki Frontale'iga.\n \nTänavu juba Jaapani meistriks kroonitud Antlers alistas Imperaatori karikaturniiri poolfinaalis Osakas Yokahama F. Marinose 2:0 ning Frontale oli Yokohamas 1:0 üle Saitama Omiya Ardijast.\nTänavune Jaapani meister Antlers krooniti viimati tõusva päikese maa karikavõitjaks 2010. aastal, kui finaalis saadi 2:1 jagu Shimizu S-Pulsest. Lõppenud liigahooajal kolmas olnud Frontale pole seni Jaapani karikat võitnud. Eelmisel kahel aastal karika võitnud tänavuste meistrivõistluste neljas Osaka Gamba kaotas veerandfinaalis F. Marinosele.\n "
        },
        {
          "title": "Täna selgub Aastahiti võitja",
          "content": "Täna selguvad Eesti kõige olulisema muusikaküsitluse tulemused – Raadio 2 kuulutab välja Aastahiti.\n \nReede lõunal algavas kümne tunni pikkuses \"Aastahiti\" mammutsaates mängivad Erik Morna ja Koit Raudsepp ette 40 enim hääli saanud muusikapala Eestist ja sama palju välismaalt. Alates õhtul kella kaheksast liitub Eriku ja Koiduga Eesti muusika koorekiht ning viimased kaks saatetundi kulgevad peorütmis.\nSel aastal said muusikafännid oma lemmikuid lisaks internetis üles andmisele toetada ka pabersedelite täitmisega, mida juba teist aastat järjest jagati Vabaduse väljakul aset leidnud Raadioplatsi kampaania käigus. Esmakordselt liitus Aastahitt ka \"Jõulutunneliga\" ning telefoni teel hääletanute annetused läksid liikumispuuetega inimestele sobilike jõusaalide rajamise fondi.\nOle kindlasti Raadio 2 lainel, kõigi osalenute vahel loositakse välja mitu lisavõimalustega varustatud raadioaparaati, kutseid Eesti Laulu finaalkontserdile ning eksklusiivseid Raadio 2 kassette. Kuula \"Aastahitti\" Raadio 2 sagedustelt, kodulehelt r2.ee või äpist!\n "
        },
        {
          "title": "Spengleri karikaturniiril võitsid alagrupiturniiri Lugano ja Minski Dinamo",
          "content": "Šveitsis Davosis toimuval jäähoki Spengleri karikaturniiril võitsid alagrupiturniiri kohalik meeskond Lugano ja Minski Dinamo, kes pääsesid otse poolfinaali.\n \nLugano alistas Jekaterinburgi Avtomobilisti 4:2 ja tšehhide Mountfieldi 4:3 ning võitis A-alagrupi täisedu kuue punktiga. Teiseks tuli Mountfield kolme silmaga, olles 4:3 üle Avtomobilistist.\nB-alagrupis kogusid kõik kolm meeskonda kolm punkti ning paremusjärjestuse määras väravate vahe. Grupi võitis Dinamo, kes sai kõigepealt 7:4 jagu Kanadast, kuid kaotas siis 4:5 Davosile. Kuigi Davos jäi kanadalastele alla 3:4, kuulus korraldajatele siiski teine koht.\nTäna peetavates poolfinaalides kohtuvad Mountfield - Kanada ja Davos - Avtomobilist.\n "
        },
        {
          "title": "Donbassis langes viimase 24 tunni jooksul kaks Ukraina sõdurit",
          "content": "Donbassis langes viimase 24 tunni jooksul kaks Ukraina relvajõudude sõdurit, teatas Ukraina kaitseministeeriumi pressiesindaja Oleksandr Motuzjanõk neljapäeval.\n \n\"Kaks meie sõdurit tapeti ja kaks said vigastada päeval puhkenud lahingutes,\" ütles ta pressikonverentsil Kiievis.\nViimase päeva jooksul rikuti relvarahu kuuel korral Luganski sektoris, sõnas ta. Kremli-meelsed võitlejad kasutasid valitsusvägede vastu Krõmske lähistel soomukeid ja automaate. Samuti toimusid provokatsioonid Stanõtsja Luganska piirkonnas.\nDonetski sektoris rünnati valitsusvägede positsioone terve kontaktjoone ulatuses. Ainus rahulik piirkond oli Donetski lennujaam. Donetski sektoris rikuti relvarahu 15 korral, kolmel korral kasutati valitsusvägede vastu raskerelvastust.\nMariupoli sektoris rikuti relvarahu 29 korral, ütles pressiesindaja.\n "
        },
        {
          "title": "Eestlanna omanäolised kunstiteosed koguvad välismaa meedias tähelepanu",
          "content": "Eestlanna Laura Liivo põnevad teibist kunstiteosed pälvivad välismaa meedias tähelepanu.\n \nLiivo loomingul on Instagrami keskkonnas lehekülg nimega It's tape, kuhu naine on koondanud videod ja fotod teoste sünnist. Liivo erilisest kunstist on kirjutanud mitmed välismaa väljaanded, nende hulgas Briti veebileht Aol või Cray News.\n\"Ma olen juba aastaid elanud üürikorterites ning tunnen, et valgetel seintel on vähe hinge. Ma proovin alati oma elamispinna koduseks muuta,\" selgitas Taanis elav kunstnik, miks ta seinale erinevaid kujundeid teibib.\nLiivo õpib Taanis disaini ning tema esimene näitus avatakse veebruaris Aalborgis.\n \nfull making of this fisht video available on It's Tape's facebook page ????????\nA video posted by It's Tape (@itistape) on \nNov 27, 2016 at 6:43am PST\n "
        },
        {
          "title": "Iraagi väed alustasid Mosulis rünnakute uut faasi",
          "content": "Iraagi väed alustasid Mosulis äärmusrühmituse ISIS vastu uut rünnakutelainet, teatasid sõjaväeametnikud.\n \nIraagi väed liiguvad rünnakute teises faasis Mosuli idapoolsetesse linnaosadesse, vahendas BBC.\nMosul on ISIS-e viimane suurem tugipunkt Iraagis.\nViimastel nädalatel oli Mosuli lahingutes paus. ISIS on osutanud tugevat vastupanu pärast seda, kui Iraagi väed novembris Mosuli idaossa sisenesid.\nIraagi erivägede komandör Mosuli idaosas, kindralleitnant Abdul-Wahab al-Saadi ütles AP-le, et uut rünnakute faasi alustati pärast seda, kui piirkonda saadi abivägesid juurde.\nTa ütles, et terrorismivastase üksuse (CTS) sõdurid on tunginud teist korda Karama linnaossa. Esimest korda sisenesid nad sinna novembris.\nTa lisas, et neljapäeval olid väed vähem kui kolme kilomeetri kaugusel linna eraldavast Tigrise jõest.\nEsmaspäeval muutis USA juhitud koalitsiooni õhurünnak viimase Tigrise jõge ületava silla kasutuskõlbmatuks. ISIS-e uudisteagentuur Amaq avaldas oma veebilehel video, milles on näha Vana Silla purunenud osa.\nMosulis oli viis silda enne seda, kui valitsusväed alustasid oma pealetungi linna tagasivõtmiseks.\nÜRO on hoiatanud, et sildade hävitamine võib muuta keerulisemaks enam kui miljoni elaniku evakueerimist linnast.\nOperatsioon Mosuli tagasivõtmiseks algas 17. oktoobril ehk enam kui kaks aastat pärast seda, kui ISIS suure osa sellest hõivas.\n "
        },
        {
          "title": "Rootsi ja USA võtsid juunioride jäähoki MM-il teise võidu",
          "content": "Kanadas Montrealis ja Torontos toimuvatel kuni 20-aastaste jäähoki maailmameistrivõistlustel said turniiritabelisse teise võidu alagruppide liidrid Rootsi ja USA.\n \nRootsi alistas A-alagrupis Šveitsi 4:2 (2:1, 0:1, 2:0) ning USA oli 5:2 (2:1, 3:0, 0:1) üle Slovakkia meeskonnast.\nKahe vooru järel on Rootsil A-alagrupis 6, Tšehhil 4, Taanil 3, Šveitsil 2 ja Soomel 0 punkti. B-alagrupis on USA-l ja Kanadal 6, Venemaal 3 ning Slovakkial ja Lätil 0 punkti. Edasi play-offi pääsevad mõlemast alagrupist neli paremat koondist.\nTäna kohtuvad Taani - Tšehhi, Venemaa - USA, Soome - Rootsi ja Läti - Kanada.\n "
        },
        {
          "title": "Ossinovski: tervishoiutöötajate palgaleppe detailid selguvad jaanuari keskpaigaks",
          "content": "Haigekassa järgmise aasta eelarves tervishoiutöötajate palgatõus ei kajastu, sest palgakokkulepet pole veel saavutatud. Töö- ja terviseminister Jevgeni Ossinovski sõnul peaks jaanuari keskel toimuvaks haigekassa nõukogu istungiks olema palgaleppe detailid siiski selged ning lisaraha selleks on olemas.\n \nHaigekassa teatel jääb nende tervishoiuteenuste loetelu piirhindades muutmata senine palgaeelarve, kuna praeguseks uut tervishoiutöötajate ja haiglate liidu palgakokkulepet sõlmitud ei ole. Töö- ja terviseminister Jevgeni Ossinovski (SDE) kinnitab siiski, et raha selleks on eelarvesse planeeritud ning usub, et järgmiseks haigekassa nõukogu koosolekuks, mis toimub jaanuari keskel, on palgaleppe detailid juba selgemad, nii et streikima hakkama ei pea.\n\"Loomulikult on sotsiaalministeeriumi, valitsuse ja kogu tervishoiusüsteemi huvides töörahu säilitamine,\" kinnitas Ossinovski ERR.ee-le. \"Oleme sinna suunda liikunud, see protsess on võtnud küll tavapärasest rohkem aega, aga mulle näib, et head tahet, et kokkuleppele jõuda, on osapooltes piisavalt. Loomulikult ei taha keegi streikida, ei taha seda ka tervishoiutöötajad ise,\" ütles minister.\nHea tahte avalduseks pidas Ossinovski järgmise aasta eelarvesse erandlikult planeeritud täiendavat kümmet miljonit eurot tervishoiu rahastamiseks. \"Ka palkade osas mitteametlik palgatõusunumber, mille riiklik lepitaja on teinud, on kindlasti väärikas pakkumine.ja lähinädalatel liigume jõudsalt edasi selle protsessiga,\" teatas minister.\nOssinovski ütles, et haigekassa on igal aastal planeerinud eelarvesse palgatõusu, mis lähtub vähemalt Eesti keskmisest palgast. Seetõttu on ka järgmise aasta eelarvesse plaanitud summa, mida riiklik lepitaja tervishoiutöötajatele praeguseks välja on pakkunud.\n\"13. jaanuariks, mis on haigekassa nõukogu järgmine istung, kus kinnitatakse haigekassa eelarve 2017. aastaks, on meil selgus olemas, kui kiiresti suudame palgaleppeni jõuda, millisest kuust see jõustub ja loomulikult ka, kui suur on selle rahaline maht ning teiselt poolt palgatõusuprotsent. Uue aasta esimestel päevadel lepime kokku ka järgmised konkreetsed sammud,\" teatas minister.\nOssinovski ütles, et keegi ei kahtle selles, et pikemas plaanis on tervishoidu lisaraha vaja.\n21 miljonit lisaraha\nJärgmisest aastast on haigekassa lisanud raviteenuste nimekirja mitmed uued teenused ja ravimid, mille eelarve on kokku 20,9 miljonit eurot.\n2017. aastast uuendatakse hambaravi, ortodontia ning näo- ja lõualuukirurgia teenuste loetelu, millega kaasneb nende teenuste 23-protsendiline eelarvekasv. Samuti uuendatakse hambaravi loetelu täiskasvanute mitterahalise hambaravihüvitise tõttu järgmise aasta 1. juulist.\nUuendatakse ka günekoloogia protseduuride, operatsioonide ja lisavahendite loetelu ning arsti ja õe vastuvõttude ja voodipäevade piirhindu.\nJärgmisest aastast lisandub haigekassa poolt hüvitavate raviteenuste hulka ka kiiritusravi uuele vähipaikmele ja täiendav võimalus insuldi ravis - trombektoomia ehk veresoones tekkinud trombi eemaldamine.\nRavimite loetellu lisanduvad rinnakasvaja, melanoomi ehk pahaloomulise nahakasvaja ja Pompe’i tõve ravimid.\nPompe’i tõbi on pärilik, harvaesinev ja raske ainevahetushäire, mis võib lõhustada lihasmassi ning lihase tagasikasvatamine on raskendatud. Haigust on keeruline diagnoosida, kuid pärast haiguse avastamist on oluline alustada ravi võimalikult varakult. Loetellu lisanduv ensüümasendusravi võimaldab aidata kehal ise neid aineid lagundama hakata, mis lihasmassi vähendavad.\nÜhe aasta võrra tõuseb sügava või raske liikumis- või liitpuudega lapse vanusepiir kuni 16. eluaastani, kelle hooldaja haiglas viibimise eest haigekassa tasub.\nKokku on haigekassa järgmise aasta tervishoiuteenuste eelarve 786 miljonit eurot.\n \n "
        },
        {
          "title": "Ärapanija: Autorollo skandaal sai lauluks",
          "content": "31. detsembri õhtul naerutab televaatajaid \"Ärapanija\" erisaade, kus saatejuhid Mart Juur ja Peeter Oja pühendavad laulu Autorollo skandaalile.\n \nHärrased Mart Juur ja Peeter Oja esitavad koos Kaire Vilgatsi ja Dagmar Ojaga pala \"Autorollo\" laulu \"Road To Amarillo\" viisil. Kodumaise versiooni lüürika on loonud Peeter Oja. Originaal: Howard Greenfield ja Neil Sedaka.\n\"Ärapanija 2016\" on ETV ekraanil 31. detsembri õhtul kell 22.45.\n "
        },
        {
          "title": "Torino Juventus toob Genoast keskväljale täiendust",
          "content": "Itaalia jalgpalli kõrgliigas liidrikohta hoidev Torino Juventus teatas neljapäeval, et klubiga liitub Genoa meeskonnast poolkaitsja Tomas Rincon.\n \n28-aastane Venetsueela koondislane pallis Genoas aastatel 2014-16 ning enne seda mängis viis aastat Saksamaa klubis Hamburger SV.\nItaalia meedia info kohaselt liitub Rincon Juventusega laenulepingu alusel ning selle eest makstakse kaks miljonit eurot. Juventusel on õigus hooaja lõpus mängija lõplikult endale osta.\nViimasel viiel aastal Itaalia meistriks kroonitud Juventus juhib Serie A tabelit lähima jälitaja ees nelja punktiga.\n "
        },
        {
          "title": "Allikad: USA avalikustab küberrünnakuga seotud vastumeetmed Venemaa suhtes",
          "content": "Barack Obama valitsus kavatseb avalikustada neljapäeval meetmed Venemaa vastu, keda süüdistab USA demokraatide arvutitesse häkkimises ja info lekitamises selleks, et aitada Donald Trumpi ja teisi vabariiklaste kandidaate presidendivalimistel, ütlesid kaks USA ametnikku kolmapäeval.\n \nMõlemad ametnikud ei täpsustanud, millised vastumeetmed on Obama heaks kiitnud, kuid ütlesid, et arutatud on nii majandussanktsioone, süüdistuse esitamist, info lekitamist selleks, et häbistada Vene ametnikke või oligarhe kui ka piiranguid Vene diplomaatidele USA-s, vahendas \nReuters\n.\nÜks otsus, mis allikate sõnul on tehtud, on see, et vältida tuleks igasuguseid samme, mis ületaks Venemaa häkkimistegevust ning laiendaks küberkonflikti, mis võib kontrolli alt väljuda. Üks võimalik liigne samm võiks olla näiteks sekkumine Venemaa veebivestlustesse.\nObama ütles detsembris NPR-ile, et \"USA peab astuma samme Venemaa vastu USA valimistesse sekkumise pärast ja ka teeb seda\".\nNii FBI, CIA kui ka riikliku luuredirektoraadi hinnangul oli just Venemaa Demokraatliku Partei vastaste häkkimiste taga enne 8. novembril toimunud presidendivalimisi. Samuti on USA ametnike sõnul üksmeel selles, et Venemaa püüdis sekkuda valimistesse, et aidata vabariiklaste kandidaadil Trumpil lüüa demokraatide kandidaati Hillary Clintonit.\nVenemaa on korduvalt häkkimissüüdistusi eitanud. Trump on samuti USA luureasutuste hinnangud tagasi lükanud. Trump on ka öelnud, et USA ei peaks Venemaa vastu sanktsioone kehtestama.\n\"Ma arvan, et me peaksime oma eluga edasi minema,\" ütles Trump kolmapäeval ajakirjanikele, kui temalt küsiti vabariiklasest senaatori Lindsey Grahami märkuste kohta, et Venemaa ja president Vladimir Putini vastu tuleks kehtestada küberrünnakute pärast sanktsioonid.\nVenemaa välisministeeriumi pressiesindaja Maria Zahharova kommenteeris kolmapäeval, et uute majandussanktsioonide valguses ootavad vastumeetmed ka USA-d. \n "
        },
        {
          "title": "\"Eesti Pops\" reastas 20 parimat Eesti laulu lõppeval aastal",
          "content": "Juba seitsmendat aastat noppisid Raadio 2 saate \"Eesti Pops\" juhid Erkki Tero ja Janek Murd.välja 20 parimat Eesti lugu käesolevast aastast.\n \n1. Põhja Konn - \"Pigilind\" (CD \"Põhja Konn\")\n2. Mick Pedaja - \"Arm ja hirm\" (CD \"Hingake\")\n3. Jakob Juhkam - \"Õhtune karjamaa\" (LP \"hh\")\n4. Zebra Island - \"Close\" (singel)\n5. Vaiko Eplik - \"Kirevase\" (CD \"Kirevase\")\n6. Tintura - \"Kadhja\" (singel)\n7. Tehnoloogiline Päike - \"Remember Me\" (LP \"Technological Sun\")\n8. Andero Nimmer ja Indrek Ups - \"Kadunud maailm\" (Album \"Saabumine algusesse\")\n9. Jüri Pootsmann - \"Nii või naa\" (CD \"Täna\")\n10. Mart Avi - \"In Commercials\" (Album \"Rogue Wave\")\n11. Florian Wahl - \"Suspended in the Sky\" (Album \"14\")\n12. Ouu - \"El Pueblo Sonido\" (CD \"Mango Fetch\")\n13. SUMU - \"Udu udu\" (singel)\n14. Maarja Nuut - \"Kiik tahab kindaid\" (CD \"Une meeles\")\n15. Indrek Spungin - \"Mul ei ole midagi selga panna\" (LP \"Lahtise peaga ahvinäoga poiss\")\n16. Misha Panfilov - \"Rattasõit\" (7\" \"Kallaste elektrooniline muusika\")\n17. Robert Jürjendal - \"Vennad\" (CD \"\"Lihtminevik\")\n18. Pastacas - \"Siiri Paari\" (CD \"Pohlad\")\n19. Kammerkoor Sireen ja Algorütmid - \"Sozhelenija\" (CD \"Terra Incognita\")\n20. Taavi Tulev - \"Kakao tume minevik\" (LP \"Taavi Tulev\")\n "
        },
        {
          "title": "Yana Toom kohtus taas Süüria presidendiga",
          "content": "Neljapäeval kohtus grupp Venemaa föderatsiooninõukogu ja Euroopa Parlamendi saadikuid Damaskuses Süüria presidendi Bashar al-Assadiga. Eurosaadikute seas oli ka Keskerakonna poliitik Yana Toom.\n \nKohtumisest teatas uudisteagentuurile TASS Vene föderatsiooninõukogu välissuhete komisjoni esimees Konstantin Kossatšov, kelle sõnul arutati Süüria presidendiga \näsja allkirjastatud relvarahulepet\n.\n\"Viibime Süürias föderatsiooninõukogu delegatsiooniga koos kolme Euroopa Parlamendi saadikuga,\" selgitas Kossatšov. Eurosaadikud on pärit Itaaliast, Lätist ja Eestist.\nSüüria riikliku uudisteagentuuri SANA teatel ütles Assad kohtumisel, et Venemaa kaitseb Süüria julgeolekut toetades ka enda ja Euroopa riikide julgeolekut\nToom on varem öelnud, et Süürias toimuvast pole objektiivset pilti ja Euroopa Liit on valinud \"võõra poole\".\nToom käis ka tänavu suvel Süürias, kus kohtus president Bashar al-Assadiga. Räägiti võitlusest terrorismiga ja Süüria vastu kehtestatud sanktsioonidest.\nToom \"Aktuaalsele kaamerale\": Assad oli seekord konstruktiivsem ja rahulikum\nYana Toom ütles \"Aktuaalsele kaamerale\" antud telefoniintervjuus, et kõneles Assadiga rahvusvahelisest olukorrast ja sanktsioonidest, kuid peamine teema oli Süüria vaherahu.\nToomi sõnul oodatakse Süürias vaherahu pikisilmi ning loodetakse, et see võibki nüüd sõja lõpetada.\nToom ütles, et ta loodab, et seekordne relvarahu peab. \"Kui eelmine kord president Bashar al-Assadiga kohtusime, siis tema suhtumine Türgi poliitikasse ja isegi isiklikult Tayyip Erdogani oli palju sõjakam. Täna ta tundus olevat palju konstruktiivsem ja rahulikum,\" märkis Toom.\n\"Kui vaatame seda plaani, siis sisuliselt tähendab see seda, et Venemaa ja Türgi mõlemad garanteerivad, et vaherahu kehtib nende poolt, keda nemad mõjutavad või kontrollivad,\" lisas ta.\nPeamine põhjus, miks ta Süüriasse sõitis, on Toomi sõnul põgenikekriis.\n\"On väga selge, et põgenikekriis, mis tabas Euroopat ja mis jõudis ka Eestisse, sai alguse just siit piirkonnast ja kui me seda probleemi siin ei lahenda, siis ei lahenda ka põgenikeprobleemi Euroopa Liidus,\" ütles ta.\nToom kinnitas, et reisi ja elamiskulude eest maksis ta ise. \"Mingit pistmist Kremli, Assadi või kellegi teisega siin ei ole,\" ütles ta.\nEuroopa Parlamendi saadiku Yana Toomi büroo juht Oksana Talisainen ütles varem \nPostimehele\n, et Toom viibib Süürias valitsuse ametlikul kutsel.\nToom oma visiidi ajakava varem ei avalikustanud\nToom ütles teisipäeva pärastlõunal ERR-ile telefonitsi, et julgeolekukaalutlustel ei saa ta visiidi täpset ajakava, kohtumisi ja marsruuti avalikustada. \"Eks elu näitab, kui kauaks ma jään,\" vastas Toom küsimusele, kui kauaks ta Süüriasse jääb.\nSeejärel edastas Toom vastused ERR-i poolt juba mitu nädalat tagasi saadetud küsimustele Süüria kohta.\nToom ütles, et sealse konflikti kajastamises ei ole olemas objektiivseid allikaid. \"Eranditult kõik, kes edastavad infot Aleppo sündmuste kohta, teenivad teatud huve, mis teeb tervikpildi saamise raskeks, kuigi mitte võimatuks. Nii meedia kui poliitikud opereerivad faktide asemel arusaamadega ja veenmiseks kasutavad emotsioone, mis tihtilugu asendavad faktikontrolli: nutab võrdub sellega, et räägib tõtt. Viimane näide - Aleppo linnapea, kes esines veenva kõnega EL-i liikmesriikide peaministrite ees ja kirjeldas olukorda linnas,\" rääkis Toom.\nTa lisas, et just sellele kõnele viitas peaminister Jüri Ratas, öeldes oma intervjuus Postimehele, et kohtumisel mõisteti üheselt hukka Assadi režiimi ja tema liitlaste, eelkõige Venemaa ja Iraani poolt korraldatud veresauna.\nVäljend \"Aleppo linnapea\" on Toomi sõnul petlik. \"Brita Haji Hasan pole kunagi Aleppo linnapeaks valitud - ta määrati mitme Ida-Aleppo linnaosa nõukogu eesotsa mässuliste poolt, kui linnas juba käis kodusõda. Seda ametit ta on tänaseks pidanud aasta. Mis tähendab kahte asja: ta ei esinda linna kui sellist (peale Ida- eksisteerib teatavasti ka Lääne-Aleppo, mis on samuti rusudes), ning ta pole objektiivne, kuna kuulub ise nn mõõduka opositsiooni ridadesse ja on sõjas Assadi režiimiga juba kuuendat aastat. Lisaks (ei tea, kas kohtumisel sellest räägiti?) pole ta septmembrist saati linnas käinud,\" selgitas Toom oma seisukohta.\nToom nentis, et Süürias käib kodusõda ja Aleppo on selle vastasseisu keskpunktiks neli ja pool aastat. \"Venemaa sekkumise algust Süüria sündmustesse dateeritakse aga septembriga 2015. Kas tõesti enne seda Euroopal ei olnud põhjust üheselt mõista hukka või siis väljendada sügavat muret? Arvud räägivad vastupidist: kui aastal 2013 hukkus Aleppos 73000 tsiviilelanikku, siis aastal 2014 juba 76000. Tänavu - 46000. Muidugi see on kohutav tragöödia. Muidugi iga inimese elu on püha. Aga siiski - 76000 vs 46000,\" teatas Toom.\nToomi väitel juhtus see, et Euroopa Liit valis kodusõjas võõra poole. \"Juhtus see, et meil on silmi ees selge pilt. Ja me ei viitsi või ei julge mõelda selle peale, et kui juba käib kodusõda, siis mõlemal pool rindejoont tuntakse rõõmu iga vastaselt võetud elu üle. Ja sellises olukorras väita, et ühel poolt sõditakse inimeste eest ja teisel inimeste vastu, on pehmelt öeldes lühinägelik. Kodusõjas ei ole valgeid ja karvaseid, ja ka meie valitud liitlaste käed on verised. Jätkem kõrvale moraalsed aspektid ja mõelgem, kas meie valik on tark? Usun, et ei ole.\"\nToom märkis, et seitse päeva tagasi andis USA riigisekretär John Kerry intervjuu ajalehele The Boston Globe, kus muuhulgas ütles seda, et viimane Süüria teemaline kokkulepe Venemaaga nurjus tänu sellele, et Ameerika poole pealt sellele oli tugev vastasseis. \"Ja selle nurjumise tõttu on Kerry \"sügavas frustratioonis, kuna usub, et kokkulepe jõustumise puhul poleks olukord Aleppos nii hull,\" rääkis Toom.\nKüsimusele, kui tõsiselt peaks võtma inimõigusorganisatsioonide väiteid ja süüdistusi, et Aleppos on sooritatud sõjakuritegusid ja on inimesi hukatud Süüria võimude ja Süüria võime toetavate Venemaa sõjaväelaste poolt, vastas Toom, et muidugi tuleb suhtuda nendesse väga tõsiselt.\n\"Aga sugugi vähem tõsine pole fakt, et Eesti meediaväljas puudub igasugune viide sellele, et väidetavalt paneb sarnaseid koledusi toime ka teine konflikti pool, kelle ridades tegutseb näiteks ka Front-an-Nusra, keda veel hiljuti, enne Kerry kirjeldatud nurjunud läbirääkimisi, Euroopas ja USA-s nimetati mõõdukaks opositsiooniks.\"\nKas Euroopa Liit reageeris konfliktile adekvaatselt? \"Sellele küsimusele on mul küll raske vastata, sest... kas üldse reageeris? Venemaa vastased sanktsioonid mäletatavasti on seotud Ukraina sündmustega, mis aga puudutab arvukaid hukkamõistvaid resolutsioone, lubage mul kahelda, et nende abil annab mõjutada sõjaolukorda. Tõsi küll, EL kehtestas sanktsioonid Assadi režiimi vastu, aga - nagu ikka sanktsioonide puhul - sellega me karistame neid samu tsiviilelanikke, kelle kaitseks häälekalt astume välja kõrgetelt tribuunidelt. Sest lisaks Süüria valitsusvägedele ja Vene militaarüksustele Assadi kontrollitaval territooriumil viibib näiteks ka 80% sisepõgenikest,\" ütles Toom.\nKui aga rääkida suurest pildist, siis Süürias otsustavad Toomi sõnul asju USA ja Venemaa. \"Ma usun, et Euroopa Liidul on viimane aeg muutuda iseseisvaks mängijaks ning mitte lüüa kaasa nendele, kelle ülesandeks on iga hinna eest viimastel Obama nädalatel kitsendada Trumpi valikuvõimalusi.\"\n "
        },
        {
          "title": "Tallinna kammerorkester annab Põlvas aastalõpukontserdi",
          "content": "Juba kolmandat korda lõpetab Põlvas kultuuriaasta klassikalise muusika kontsert. Aastalõpukontserdil 29. detsembril on Põlva kultuuri- ja huvikeskuse laval Tallinna kammerorkester dirigent Risto Joosti juhatusel ning maailmakuulsa viiulivirtuoosi Tim Kliphuisi trio.\n \nTim Kliphuis Trio kuulub maailma keelpilliansamblite tippu. Nende kirev kava pärineb klassikast, mustlasdžässist ja Põhja-Euroopa folkmuusikast. Auhinnatud viiuldaja Tim Kliphuis Hollandist musitseerib koos iiri kitarristi Nigel Clark’iga ja šoti bassisti Roy Percy’ga.\nMõte korraldada Eesti Kontserdi aastalõpukontsert väljaspool traditsioonilisi kontserdimaju sündis heast koostööst Põlva valla ja kontserdikorraldaja vahel. Seesama kontsert toimub sel aastal veel vaid Tallinnas ja Jõhvis.\n "
        },
        {
          "title": "Trump Venemaa karistamisest küberrünnakute eest: eluga tuleks edasi minna",
          "content": "USA presidendiks valitud Donald Trump vastas küsimusele võimalikust sanktsioonide kehtestamisest Venemaale seoses väidetavate küberrünnakutega presidendikampaania ajal, et eluga tuleks edasi minna.\n \nKolmapäeval lubas\n Lätit külastanud USA senaator Lindsey Graham, et USA valimiste ajal aset leidnud küberrünnakute eest on Venemaad ootamas sanktsioonid.\nKui ajakirjanikud Floridas Donald Trumpi käest uurisid, milline on tema arvamus Venemaale sanktsioonide kehtestamise kohta seoses USA valimiste ajal aset leidnud küberrünnakutega, vastas tulevane president: \"Arvan, et peaksime oma eludega edasi minema\".\nTa lisas, et arvutid on meie elu väga keeruliseks muutnud ja \"kogu see arvutiajastu on viinud selleni, et keegi ei tea enam, mis täpselt toimub\".\nTrump märkis, et meil on kiirus ja palju muid asju, kuid ei saa olla kindel, et meil on piisavalt turvalisust.\nGrahamiga ei ole tulevane president enda sõnul vestelnud.\nTrump on varem Venemaa sekkumise valimisprotsessi kahtluse alla seadnud. Detsembri algul ütles ta ajakirjale Time, et ei usu, et venelased sekkusid.\nOktoobris süüdistas president Barack Obama administratsioon avalikult Venemaa valitsust USA poliitorganisatsioonidele korraldatud küberrünnakutes. Obama on lubanud, et saadab Venemaale seoses presidendikampaania ajal tehtud küberrünnakutega selge sõnumi. Räägitud on ka sanktsioonide kehtestamisest.\nDemokraatide rahvuskomiteelt (DNC) varastatud e-kirjad lekitati veebi ning Hillary Clintoni kampaaniajuhi John Podesta kirjad avaldati hiljem WikiLeaksi veebilehel. Venemaa on oma osalust küberrünnakutes eitanud ning Wikileaks ei ole avalikustanud, kust nad e-kirjad said. WikiLeaksi asutaja Julian Assange on lükanud tagasi süüdistuse, nagu kasutanuks tema veebilehte Vene valitsus.\n "
        },
        {
          "title": "Arvustus. Salamõrtsukate maailma ilus pinnavirvendus",
          "content": "Uus film kinodes\n\"Assassin’s Creed\"\nrežissöör Justin Kurzel\nosades Michael Fassbender, Marion Cotillard, Jeremy Irons, Brendan Gleeson, Michael K. Williams, Ariane Labed\nHinne: 6/10\n \nArvutimängudest on raske filme vändata, see on vana tõde. Ikka ja jälle proovitakse, kuid enamasti saadab selliseid filme mängurite virin, et pole ikka see õige ja mittemängurite virin, et ei saa nagu hästi aru. Mõnikord läheb ekraniseerimine konarlikumalt, teinekord juba peaaegu nagu õnnestuks. Viimasesse kategooriasse, et napilt-napilt läks ikka mööda, kuulub ka \n\"Assassin’s Creed\"\n.\nPärast filmi vaatamist tõmbasin mängu endale arvutisse ja proovisin järele, varem ma seda mänginud ei olnud, seega olen võhik, kuid siiski film innustas sedavõrd, et tekkis soov asi mängus endas oma silmaga üle vaadata. Mul oli Brotherhoodi nimeline, 2010. aasta väljalase. Mäng ise aga tuli esmakordselt turule kümme aastat tagasi, 2007. See oli XBoxi mäng, millest on tulnud versioonid ka Playstationile ning mõned variandid arvutis toksimiseks. Kokku on erinevaid lugusid kahekümne ringis, paar liini on juba enne turule toomist katkestatud. Selge see, et niisugusest maailmast on keeruline kokku panna ühte filmi, mis rahuldaks nii mängureid kui oleks arusaadav neile, kes ei ole mänginud.\nFilmi lugu intrigeerib ja kui tegijad nii kramplikult mängust kinni poleks hoidnud, saanuks sellest päris hea ulmefilmi. Ette rutates pean ütlema, et kahjuks jäi asi poolele teele toppama ja lõpp vajus päris lönti.\nFilm algab stseenist, kus noor poiss avastab õudusega, et tema isa on tapnud ema. Isa on miskipärast riietunud kapuutsiga rüüsse, näidatakse ohtralt rippuvaid talismane, templirüütlite nodi ja kõik on äärmiselt salapärane. Isa ütleb poisile, et too elagu varjudes ning poeg põgeneb. Järgmisena on möödunud hulk aastaid, poeg on suureks kasvanud ja ta hukatakse. Eriti mingi tutvustusega vaeva ei nähta, hukkamise toon teemaks ka selle pärast, et see on treileris ära toodud. Treileris on ka seletatud see, et mees siiski elustatakse ja viiakse salajasse laborisse, kus masinavärgiga, mis kannab mine Animus, elustatakse geenide abil mälu, mida saab visualiseerida tõetruu hologrammina. Võitlus käib templirüütlite ja salavennaskonna vahel, eesmärgiks on hävitada maailmast vägivald või ehk õigemini - saada inimkond oma käpa alla vaba tahte kõrvaldamise teel. Salamõrvarite vennaskond kaitseb seda vaba tahte säilimist või vägivalda templirüütlite eest viimse veretilgani. Vaba tahte valitsemise kood on reliikvias, mida kutsutakse Eedeni õunaks. Filmis käibki kogu tegevus selle riistapuu leidmise nimel.\nKõige rohkem tähelepanu on pööratud visuaalsele poolele ja tagaajamisele. Peab ütlema, et see film on tõesti kaunis ja tagaajamisstseenid täitsa lahedad. Hüpatakse ja joostakse ikka mehemoodi, noad välguvad (verd väga ei pritsi) ja kõik on seikluslikult efektne. Animuselegi on antud kohane visuaal, üleminekud mineviku hologrammi ja tänapäeva kummitused on üliefektsed. Paraku jätab soovida tegelaste lahtirääkimine, nende tutvustamine või neile hinge sisse puhumine. Mängus see muidugi ei ole nii oluline, iga mängija mõtleb ise oma tegelasele tausta juurde ja loob oma seoseid, kuid filmis need asjad päris nii lihtsalt ei käi, siin tahaks ikka korralikumat karakteri ülesehitust kui lihtsalt välise kesta pakkumine. Näitlejatel jääb tänu sellele pinda, millel rolli püsti hoida, liiga väheks ja vaatajateni ei jõua nende tegevuse tagamaad. Tahaks ikka näha veidi ka mingit sisemist arengut, omavahelisi jõujooni, kasvõi terve vennaskonna või templirüütlite grupi selgemat iseloomustust, kuid praegu lihtsalt laksitakse laviin mingeid fakte hunnikusse, neid sidusaks silumata. See ei jäta kokkuvõttes head muljet.\nFilmi lõpus jõutakse ka selle õunani, kuid lõpustseenid on juba täiesti suvalised ega jõua filmi seisukohast mõistlikku punkti välja. Lugu lihtsalt lõppeb ühe koha peal ära, jättes mulje, et aitab küll, enam ei viitis, tahaks juba süüa ja magada ka ja noh, aitab siis kah, selleks korraks. Niimoodi võib mängu pooleli jätta ja homseni välja logida, aga nii ei lõpetata filmi.\nSee ei ole üdini halb film, visuaal on tõesti õnnestunud, näitlejad ka meisterlikud, piinlikke momente ei teki, kuid filmina on see siiski pigem põrumine, sest inimene tahab kinost muud ka saada kui vaid efektset pildirida. Tasub vaadata, kuid ärge ootusi liiga kõrgele seadke.\n "
        },
        {
          "title": "Simple Sessionil näeb võistluste vahel maailma parimate tõukeratturite trikke",
          "content": "4.-5. veebruaril Saku Suurhallis toimuval Euroopa suurimal talvisel ekstreemspordifestivalil Simple Session näeb rulasõidu ja BMX-rataste põhivõistluste kõrval taas ka tõukerattasõitu.\n \nTallinna tulevad spetsiaalselt kohale maailmas üha menukamaks kasvava ning ka Eestis viimastel aastatel tõusujoones populaarsust kogunud ekstreemspordiala tipud. Lisaks demonstratsioonesinemisele kerkib Saku Suurhalli eraldi park tõukerataste tarbeks, kus Simple Sessioni külastajad saavad sõita, tutvuda oma iidolitega, õppide trikke ja nippe ning proovida uusi tõukerattaid.\nSimple Sessionil näitavad tõukeratturid oma oskusi pühapäeval enne rulafinaale ning seda nii pargi- kui ka tänavastiilis. Suurbritanniast saabub Tallinna oma oskusi näitama hetkel valitsev maailmameister ning FISE 2016 võitja Jordan Clark. Eestit esindab näidisala tugevas konkurentsis 2014. aastal Euroopa meistriks kuulutatud, viimastel aastatel ohtralt maailma tipp võistlustel häid kohti noppinud ning novembrikuus UK Scoot Fest World Cup King of Street võistluselt võitjana naasnud Roomet Säälik. Ühe peaesinejana osaleb demonstratsioonil ka Richard Zelinka Tšehhist, kes on maailma reitingus 7. kohal ning Scootfest King of Bowl 2016 võitja.\nTõukerataste menu liigub ülesmäge juba 2000-ndate aastate algusest ning on tänaseks jõudnud võistlusspordi staatusesse ning muutunud rulatamise ja BMX-rataste kõrval üheks populaarsemaks nn linnaspordi alaks. Tõukeratastega sõidetakse, nagu ka BMXi ja rulaga, skateparkides ehk rämpidel ning tänavatel, samuti harrastatakse dirt-sõitu ehk sõitu maastikuobstaaklitel ning flatland-stiili ehk trikke lamedal pinnal. Rahvusvaheline tõukerattaliit korraldab maailmameistrivõistlusi alates 2012. aastast.\nSimple Sessioni võistlustest võtab tänavu osa ligikaudu 140 rulatajat ning BMX-ratturit umbes 30 riigist, tehes sellest kõige rahvusvahelisema action-spordi sündmuse maailmas. Saku Suurhalli kerkib võistluse ajaks hiigelsuur ja unikaalne ühekordne võistluspark, mis ühendab tavaliselt väga erinevatel obstaaklitel ja linnamaastikel harrastatavate võistlusalade jaoks vajalikud nüansid üheks suurejooneliseks vaatemänguplatsiks.\nVõistlused lööb lahti laupäev, 4. veebruar, mil terve päeva jooksul toimuvad Saku Suurhallis nii rula- kui ka BMXi kvalifikatsioonid ning sõitmas näeb kõiki võistlusele pääsenud Eesti sportlasi. Pühapäeval, 5. veebruaril vallutavad pargi juba sõelale jäänud võistlejaid, kelle osalusel kulmineerub Simple Session võimsate finaalidega, millele paneb punkti auhinnatseremoonia.\n "
        },
        {
          "title": "Agent: Põhikoosseisust välja jäänud ManU ründestaar kaalub Sevilla laenupakkumist",
          "content": "Manchester Unitedi jalgpalliklubi ründaja Anthony Martial on oma agendi Philippe Lamboley sõnul hoolikalt kaalumas Sevilla laenupakkumist.\n \n21-aastane mängumees on pärast hiilgavat debüüthooaega oma mängukvaliteedis veidi tagasi andnud ning viimasest neljast mängust on ta vaid korra algkoosseisus alustanud. 11 Premier League'i mänguga on ta löönud ainult ühe värava ja andnud kolm resultatiivset söötu, kirjutab \nSoccernet.ee\n.\nKuigi United ise eelistab väidetavalt ründaja säilitamist, siis Lamboley sõnul laenuleping väga ebarealistlik ei ole. \"Me uurime Sevilla valikut väga lähedalt. Sevilla on väga hea klubi, heal positsioonil Hispaania liigas. Nad on Meistrite liigas ning neil on suurepärane treener. See on kõik, mida saan öelda.\"\nEndine Monaco mängumees liitus Unitediga 2015. aasta augusti lõpus ning pooleteise aastaga on ta kõikide sarjade peale saanud kirja 21 väravat.\n "
        },
        {
          "title": "Venemaa mõistis teravalt hukka Tu-154 katastroofi kujutanud Charlie Hebdo karikatuurid",
          "content": "Venemaa kaitseministeerium mõistis teravalt hukka Prantsuse satiirilehe Charlie Hebdo kolmapäevases numbris avaldatud kolm karikatuuri, mis kujutasid pühapäeval aset leidnud Tu-154 lennukatastroofi.\n \nKaitseministeeriumi transpordilennuki pardal oli kokku 92 inimest, nende seas ka Punaarmee Aleksandrovi-nimelise koori liikmed, kes olid teel Süürias asuvasse Hmeimimi õhuväebaasi aastalõpuüritusele. Kõik pardal olnud hukkusid, vahendasid TASS, HS ja Moscow Times.\nCharlie Hebdo ühel karikatuuril on kujutatud sõjaväemundris meest hääleharjutusi - \"A-a-a-a-a!\" - tegemas ning taustal alla kukkuvat lennukit. Pildi juures on lause \"Punaarmee koori repertuaar laieneb\". Teisel karikatuuril oli kukkuva lennuki juures lause: \"Halb uudis - Putinit polnud pardal\". Kolmandal pildil on kujutatud Punaarmee koori vee all kaladele esinemas koos lausega: \"Punaarmee vallutas endale uue publiku\".\nVenemaa kaitseministeeriumi kõneisik, kindralmajor Igor Konašenkov teatas, et \"normaalsele inimesele oleks alandav isegi sellisele jäledusele tähelepanu pöörata\".\n\"Ütlen vaid seda, et kui selline asi, mida keel ei paindu kunstiks nimetama, esindab tõelisi läänelikke väärtusi, siis need kes neid omavad ja toetavad on hukka mõistetud - vähemalt mõistetud tulevikus üksindusse,\" märkis ta.\n\"Pole üllatav, et need meie kaaskodanikest, kes äsja poseerisid selfie-fotodel \"Je suis Charlie\" T-särkidega, on nüüd vaikseks jäänud,\" lisas Konašenkov.\nVenemaa riigiduuma asespiiker Irina Jarovaja sõnas omakorda, et nimetatud karikatuuride näol on tegu \"otsese terrorismi toetamisega\" ning et nende avaldamine on \"väljaspool inimlikku moraali\".\nVenemaa võimud on seni pidanud lennukatastroofi põhjuseks tehnilist riket ja pilootide juhtimisvigu, terrorismi peetakse ebatõenäoliseks.\nVenemaa sotsiaalmeedias on aga algatatud petitsioone, millega kutsutakse üles Charlie Hebdo karikatuuride eest Prantsusmaale sanktsioone kehtestama.\nSkandaalne Charlie Hebdo on ka varem Venemaad puudutavatele teemadele tähelepanu pööranud. Satiirilehe kõige skandaalsemateks piltideks on olnud aga karikatuurid prohvet Muhamedist, mis tõid kaudselt kaasa ka 2015. jaanuaris aset leidnud terrorirünnaku lehe toimetuse vastu. \nThe satirists over at Charlie Hebdo have released new cartoons mocking the Dec. 25 plane crash that killed 92 people \nhttps://t.co/uWmL6MLsS1\n \npic.twitter.com/i0Mcz51E9q\n\n— The Moscow Times (@MoscowTimes) \nDecember 28, 2016\n "
        },
        {
          "title": "Tiibeti laulik esineb Mustpeade majas koos Eesti muusikutega",
          "content": "29. detsembril kell 20 annab Tiibeti laulik ja jogiini Drukmo Gyal Dakini koos Eesti muusikutega Mustpeade majas mantrakontserdi. Drukmo Gyali esinemist saadavad Taavi Peterson, Joosep Kõrvits ja Leho Rubis.\n \nJuba viieaastaselt budistlike praktikatega algust teinud Drukmo Gyal õppis vanaisalt ja emalt, kuidas laulda iidseid tiibeti mantraid. Drukmo vanavanemad on tuntud vaimsete praktikate harrastajad ja joogide õpetusliini hoidjad - ja seda juba kuuendat põlve. Joogid ja jogiinid on Tiibetis ilmalikud inimesed, kes järgivad ja pühendunult praktiseerivad vaimseid õpetusi, samas elades ilmalikku elu, koos selle rõõmude ja muredega.\nSanskriti keeles tähendab man meelt ja tra kaitset. Mantrad on imeilusa kõlaga ja neil on harmoniseeriv mõju. Drukmo Gyal räägib mantralaulude vahele, kuidas tänapäevases kiires ühiskonnas meelt kaitsta ehk siis säilitada meelerahu ja suhtuda positiivselt ümbritsevasse. Mantratel on oluline osa ka tiibeti meditsiinis, ravis kasutatakse helivibratsioonide tekitamiseks väestatud vormeleid - mantraid, alghelide silpe ning sõnu sanskriti ja tiibeti keeltest.\nTiibeti laulik Drukmo Gyal Dakini kohtus Taavi Petersoniga Eestis 2015. aasta kevadel Tam Galeriis toimunud Malle Leisi kunstinäituse avamisel, kus leidis aset ka esimene ühine improvisatsioon. Kooskõla oli nii võimas, et muusikutel tekkis mõte esitada edaspidigi koos Tiibeti traditsioonilisi mantraid, saates neid euroopalike muusikainstrumentidega. Nii on kauged mantrad siinse kuulaja kõrvale sobilikumad, arvas Drukmo Gyal.\nPeagi lisandusid kooseisu Joosep Kõrvits, kes mängib tšellot ja maalikunstnik Leho Rubis, kes saadab mantraid India flöötidega. Välja on antud ka esimene ühine heliplaat - \"Tibetan Mantra Healing\". Mustpeade Majas esinevad eraldi muusikalise improvisatsiooniga Qiqi Shi Hiinast Gu Zheng'il ja Rael Kõiv klaveril.\nKontsert algab Mustpeade Majas kell 20.00. Kogu kontserdilt saadud tulu annetatakse heategevuslikel eesmärkidel Tiibeti kultuuri toetamiseks. Loe täpsemalt \nsiit\n.\n "
        },
        {
          "title": "Raadio 2 teeb Trad.Attack!-i kontserdilt otseülekande",
          "content": "Raadio 2 toob täna Kultuurikatlas toimuva Trad.Attack!-i lisakontserdi oma kuulajatele koju kätte.\n \nTrad.Attack! on esinenud juba 26 riigis. Käesoleval aastal viisid nad endaga nii Etnomuusikaauhindade kui ka Eesti Muusikaauhindade parima bändi tiitli ja müüsid paari päevaga välja kaks Kultuurikatla aastalõpukontserti.\nOtseülekanne Kultuurikatlast on Raadio 2 eetris täna 17.05-19.00.\nPilte eile õhtul toimunud kontserdist näed \nSIIT!\n "
        },
        {
          "title": "Kerli Kõiv tegi puravikest jäätise",
          "content": "Eesti Laulu poolfinalist Kerli Kõiv jõudis enne pingelist lauluvõistlust metsas aja maha võtta ning aitas kokk Orm Ojal puravikujäätist valmistada.\n \n\"Mulle väga meeldib see trend, mis meil viimastel aastatel on tekkinud, et ürgne inspiratsioon, aga uuenduslikud valmistamismeetodid. Selline mõnus ürggurmee,\" kirjeldas Kerli Eesti toidukultuuri Visitestonia Youtube'i lehel.\nLauljatar kiitis, et eestlastele on loodus elu osa. \"Loodusega üksolemine on hoopis teistsugune vibratsioon. Kohe, kui ma kuskile maal emaha maandun, siis ma tunnen ennast iseendana,\" tõdes Kerli.\n "
        },
        {
          "title": "FOTOD | Lõppeva aasta 15 erilist spordimomenti piltides",
          "content": "Lõppeval aastal tegin taaskord rohkem kui paarkümmend tuhat spordipilti ning aeg on heita pilk tagasi ja valida välja 15 kõige erilisemat spordisündmust, mis minu kaamerasse jäid. Kuna Rio olümpial ma ei käinud, siis tuleb leppida vaid kodukamaral toimunud sündmustega.\n \nTegemist on 15 minu jaoks kõige olulisema hetkega lõppevast aastast ning see on täiesti subjektiivne nimekiri, mis põhineb vaid minu ja üksnes minu isiklikul hinnangul. Valimisel võtsin arvesse nii sündmuse olulisust minu enda jaoks ning ka konkreetse foto võimet rääkida iseenda eest.\nFotod on välja toodud sündmuste toimumise järjekorras.\nVeebruari alguses võõrustas Eesti saalihokikoondis TTÜ spordihoones MM-valikturniiri, kus võideti Hollandit ja Austriat ning kaotati Soomele. Saal oli rahvast täis ning meeleolu oli hea ning saalihoki tõestas, et see spordiala läheb eestlastele korda ja pakub huvi.\n \nMai lõpus alistas BC Kalev/Cramo Eesti korvpalli meistriliiga finaalseeria viiendas kohtumises Tartu Ülikool/Rocki suurelt 81:54 ning tuli ühtlasi korvpalli Eesti meistriks. Viiendast finaalmängust jäi pikaks ajaks meelde see, kuidas Tartu meeskond vaimselt täielikult murdus ning peatreener Gert Kullamäe kogu kohtumise jooksul pingile istuma jäi.\n \nJuuni alguses toodi ühele korvpalliväljakul tagasi kokku legendaarne Tallinna Kalevi korvpallimeeskond, kes 25 aastat varem tuli viimaseks Nõukogude Liidu meistriks. Publikuhuvi poolest oli tegemist lõppenud aasta Eesti kõige edukaima korvpallimänguga, mis ühtviisi oli tore, kuid teises plaanis üsnagi kurb.\n \nJalgpalli Euroopa liiga esimese eelringi korduskohtumises Tallinna Infoneti ja Edinburghi Heartsi vahel leidis lõpu eel aset intsident, kus sõnavahetusse laskusid Infoneti võõrleegionär Ofusu Appiah ning vastaste peatreener Robbie Nelson. Appiah ägestus talle öeldud sõnade järel niivõrd, et mustanahalise mehe silmist voolasid pisarad.\n \nJuuli keskel aset leidnud kergejõustiku Eesti meistrivõistlustel toimus võimuvahetus meeste kettaheites, kui oma esimese meistritiitli teenis Martin Kupper, kes edestas teiseks tulnud Gerd Kanterit enam kui kolme meetriga.\n \nAugusti teises pooles, vahetult pärast Rio de Janeiro olümpiamänge, peeti Raekoja platsil pidulik Rio olümpiakoondislaste vastuvõtt, mille minu jaoks rikkus täielikult tugev vihmasadu. Olen aastate jooksul pidanud igasugustes ilmastikuoludes pildistama, kuid tookordne vihm jääb mulle pikaks ajaks meelde. Pildil \"naudib\" ilma Ksenija Balta treener ja elukaaslane Andrei Nazarov.\n \nSeptembri esimeses pooles peeti taaskord SEB Tallinna maraton. Finišikoridoris sai mitmeid häid pilte, kuid kõige kõnekama hetke pakkus Eesti meistrivõistluste arvestuses ennast kolmandaks jooksnud Eesti korvpallikoondise füsioterapeut Priit Lehismets, kes alles eelmisel päeval oli tulnud tagasi korvpallikoondise välisturneelt.\n \nNoorenenud koosseisuga Eesti meeste korvpallikoondis teenis Euroopa meistrivõistluste valiksarjas paljudele üllatuslikult koguni kolm võitu ning oli enne viimast kodumängu Poola vastu veel kinni ka edasipääsus. Kahjuks suurüllatust sepistada ei õnnestunud, kuid sellegi poolest pakkus meeskond poolehoidjatele sel suvel ilusa elamuse. \n \nUus korvpallihooaeg algas uuenenud nime ja välise imidžiga BC Tartu meeskonna jaoks edukal noodil, kui Meistrite liiga esimene eelring läbiti edukalt. Kahjuks seejärel enam võidukalt jätkata ei suudetud ning meistrite liigas põhiturniirile ei pääsetud ning aste madalamas sarjas jäädi sootuks võiduta. \n \nEesti jalgpallikoondise jaoks oli väga tormiline ja negatiivne aasta, kui senine peatreener Magnus Pehrsson vallandati ning asemele astus endine koondislane Martin Reim. Aastat jäävad varjutama mitmed suured kaotused valikmängudes, kuid ühe positiivse hetkena võib välja tuua Reimi esimese kohtumise, kui 4:0 võidumängus Gibraltari vastu lõi alles 18-aastane Mattias Käit kaks väravat. \n \nEesti võrkpallikoondis jätkas oma fännide rõõmustamist, kui taaskord tagati pääs EM-finaalturniirile. Sel korral saadi finaalturniiri pilet kätte oktoobri esimesel poolel tormiliselt kaasa elanud kodupubliku silme all Tondiraba spordihallis. \n \nTaaskord toimus Tallinnas epeevehklemise MK-etapp Tallinna Mõõk, mis esimest korda oli naiste võistluseks. Meie koondislased pakkusid ilusaid esitusi ning individuaalturniiril tõusis Irina Embrich kolmandaks ning naiskonnavõistlusel jäeti võit koju. Pildil on Katrina Lehis. \n \nEesti jalgpallimeistriks tuli esimest korda Tallinna Infonet, kes alistas Premium liiga viimases ehk 36. voorus võõrsil Nõmme Kalju 2:1. Pildil tähitsab võidukarikaga Infoneti ründaja Vladimir Voskoboinikov. \n \nAlanud korvpallihooaja ühe negatiivse punktina jääb meelde Eesti klubikorvpalli õhuke tase. Kui Tartu Ülikooli kehvast eurohooajast juba rääkisime, siis euroväljakud proovis ära ka TLÜ/Kalev, kes sai aga neli kindlat kaotust ning pidi selle ürituse pettumuste alla liigitama. Pildil meeskonna abitreener Raido Roos.\n \nDetsembri keskel Pärnus toimunud Eesti korvpalli karikavõistluste finaalidest pakkus kõige rohkem emotsioone naiste finaalkohtumine, kus Tallinna Ülikool alistas suurkonkurendi FCR Media/Rapla 77:61. Tore oli vaadata TLÜ naiste ehedat võiduemotsiooni, mida meie meeste korvpallis pole ammu kohanud. \n \nKõik fotod:\n Siim Semiskar/ERR SPORT\n "
        },
        {
          "title": "Est Lit Locus: Eesti kirjanduse kümme sündmust 2016. aastal",
          "content": "Igor Kotjuhi kirjandusaasta kokkuvõte.\n \n1. \nKirjanike liitu juhib uus esimees\n. Eelmine esimees Karl Martin Sinijärv seisis kirjanike huvide eest kolm tärminit ehk kokku üheksa aastat. Selle ajaga suutis ta viia kirjandust meediasse, tegi koostööd teiste loomeliitudega, toetas kirjanduse sünteesi erinevate kunstiliikidega, rääkis raamatukujunduse olulisusest, tutvustas e-raamatu võimalusi. Ning muidugi ta on otseselt seotud sellega, mida ametlikult nimetatakse \"kunstniku- ja kirjanikupalk loomingulises tippvormis kirjanikule ja kunstikule\". KMS-i kirjanike liit oli sõbralik, avatud külalistele ja ideedele. Tiit Aleksejevi kirjanike liit on esimese kaheksa kuu jooksul olnud samuti külalislahke ning tegus, mis tagab tõrgeteta asjaajamise. Samas võib juba praegu EKL-i tegevuses eristada ühe n-ö aleksejevliku noodi, milleks on väärikus. Selle sõna erinevad vormid leiduvad Tiit Aleksejevi kõnedes-ettekannetes ning ka kirjanike liidu töötajad kasutavad seda sõna senisest sagedamini.\n2. \nNaised otsustavad\n. 2016. aastal valiti Kätlin Kaldmaa maailma kõige suurema kirjanike organisatsiooni PEN International välissekretäriks ning sellega võimendus juba varem alguse saanud suundumus: erinevate kirjandusasutuste eesotsas (muuseumid-keskused-nõukojad-toimetused) on üha enam naised. Mida võib seletada sellega, et naised vaatlevad kultuurikorraldust endale sobiva alana, aga ka sellega, et kultuuriline üldsus on valmis hindama tegijaid tulemuste, mitte soo põhjal.\n3.\n Lugusid lõunast\n. 2016. aastal tuli Lõuna-Eesti kirjandus võimsalt pildile. Mõni näide: Lauri Sommer \"Lugusid lõunast\", Mehis Heinsaar \"Unistuste tappev kasvamine\", Piret Bristol \"Pöörikoht\", Indrek Hirv \"Tartust Pariisi ja tagasi\" ja \"Toomemägi on Emajõgi\", Jüri Kolk \"Igapidi üks õnn ja rõõm\", Marko Kompus \"Laboratoorium. 44 luuletust\", Mika Keränen \"Jõmmu\".\n4. \nKirjanikupalk õigustab ennast\n. Esimene lend – Maarja Kangro, Indrek Koff, Mihkel Mutt, Jürgen Rooste ja Triin Soomets – oli väga produktiivne. Igalt autorilt ilmus üks või mitu teost, mis tegi kokku 13 teost: kaks romaani (Kangro, Mutt), neli luulekogu (x2 Koff, Rooste, Soomets), kolm tõlkeraamatut (Koff), kaks lasteteost (Koff), üks lavastus (Rooste), üks raamat võõrkeeles (Soomets, soome keeles). Uus konkurss näitas, et kirjanikupalga vastu on jätkuvalt suur huvi, selle aasta tulemus: neli saajat, 33 taotlust.\n5. \nPalju head proosat\n. Sellel aastal ilmus eriti palju head eesti proosat: osa raamatutest arvustati ning veel üks osa leidis mainimist igasugustel kirjandusaasta ülevaadetel-küsitlustel. On üsna kerge loetleda näiteks 20 teost (10M+10N):\nMeelis Friedenthal \"Inglite keel\"\nPeeter Sauter \"Sa pead kedagi teenima\" \nIlmar Taska \"Pobeda 1946\"\nAndrei Hvostov \"Šokolaadist prints\"\nNikolai Baturin \"Mongolite unenäoline invasioon Euroopasse\"\nLauri Sommer \"Lugusid lõunast\"\nMehis Heinsaar \"Unistuste tappev kasvamine\"\nMihkel Mutt \"Eesti ümberlõikaja\"\nMait Vaik \"Meeleparanduseta\"\nToomas Raudam \"Vihm\"\nMaarja Kangro \"Klaaslaps\"\nKai Aareleid \"Linnade põletamine\" \nEeva Park \"Lemmikloomade paradiis\" \nMaimu Berg \"Hitler Mustjalas\" \nKatrin Pauts \"Politseiniku tütar\" (\"Tulekandja\")\nBirk Rohelend \"Sa pead suudlema Silvat\"\nTiina Laanem \"Pildilt kukkujad\"\nPiret Bristol \"Pöörikoht\"\nMudlum \"Linnu silmad\"\nElo Viiding \"Lühikesed ja lihtsad lood\"\n6. \nHübriidvormid\n. Veel üks viimaste aastate trend. Venemaa kõige suurem luuleauhind (23 000 eurot) Poeet oli 2015. aastal omistatud laulutekstide eest bardile Juli Kimile. Nobeli preemia dokumentaalproosa eest Aleksijevitšile (2015) ja laulutekstide eest Dylanile (2016). Sünteesžanrid muutuvad aina populaarsemaks ka Eestis. Proosaluule, kollaaž, autoriminaga mängimine, katsetused muusika ja teatriga. Meeldejäävad autorid-teosed selles valdkonnas 2016. aastal:\nRaamatud – Indrek Koff \"Poeem\" ja \"Saja rahva lood\", Jan Kaus \"Läheduste raamat\", Heljo Mänd \"Elukaarel\", Tõnis Tootsen \"Esimene päev\", Steven Vihalem \"6ism2e_dpi_error:_unsupported_personality\", HAPKOMAH \"Kuidas minust sai HAPKOMAH\"\nPerformance – \nJan Kaus \"Stiiliharjutused\" (eksp. luule) ning duo Asko Künnap (luule) ja Kivi Larmola (kitarr)\nMuusika – Aapo Ilves, CD \"Kirivane\" (muusika, sõnad, laul + laulusõnad erinevatele esinejatele), Kristiina Ehin (laulusõnad erinevatele esinejatele)\nTeater – Rooste-Sild-Riismaa ja nende lavastus \"sugu: M\"\n7. \nRaamatuesitlus kui \nshow\n. Sellel aastal oli võimalik näha mitut säravat raamatuesitlust, näiteks Paavo Matsin ja \"Gogoli disko\", Ilmar Taska ja \"Pobeda 1946\", Kaur Kender, Beebilõust ja \"Kuidas minust sai HAPKOMAH\".\n8.\n Kõrvalseisja pilk\n. 2016. aastal oli eriti hästi tunda, et eesti kirjandust loovad ja arvustavad ka muu maailma taustaga autorid. Adam Cullen, Maima Grinberga, Cornelius Hasselblatt, Mika Keränen, Mush Nadii, Hannu Oittinen, Eva Toulouze, Jouko Vanhanen teevad seda kirjanike liidu liikmetena; samuti oleme harjunud näiteks Heidi Iivari ja Justin Petrone tekstidega, kui nimetada mõnda autorit. Sellel aastal esitleti Hollandis elava kirjandusteadlase Cornelius Hasselblatti kolme (!) saksa keelest tõlgitud teost: \"Eesti kirjanduse ajalugu\", \"Ma armastasin eestlast\", \"Eemalt vaadates\". Samuti tuleb mainida Briti Columbia Ülikoolis (Vancouver) töötava kirjandusteadlase Thomas Salumetsa inglise keelest tõlgitud uurimusi: artiklikogumik \"Mõju mõnu\" (2014) ja elulugu \"Kujuneda sunnita: mõtestades Jaan Kaplinskit\" (2016). Oluline on ka Šveitsis elava Mordva juurtega luuletaja ja kirjandusteadlase Sergei Zavjalovi vene keelest tõlgitud artiklikogumik \"Ars Poetica\", kus ta kirjutab uuest perspektiivist nõukogude luulest, aga ka soomeugri kultuuridest – näiteks etnofuturismist. Kõik see teeb eesti kirjandust mitmekesisemaks ja suuremaks.\n9.\n Kirjandus sotsiaalmeedias\n. Sirp ja Vikerkaar tegid pidevalt FB-postitusi. Eesti Kirjanike Liit ja Looming rõõmustasid FB-konto avamisega.\n10. \nKojutulek\n. 9. juunil toimus Marie Underi ja Artur Adsoni ning Marie Underi noorema tütre Hedda Hackeri ja õe Berta Underi ümbermatmine. Suursugune ja emotsionaalne sündmus: lühikõnedega Jaani kirikus esinesid president ja kultuuriminister, ilus ja liigutav tseremoonia, vanemad prouad pühkisid pisaraid, kui kirstud säilmetega viidi kirikust välja Rahumäe kalmistule. Ent kauaoodatud sündmus leidis väga vähe kajastust meedias, mida panid tähele paljud eesti kirjanduse sõbrad Eestis ja välismaal.\n \nEst Lit Locus\n "
        },
        {
          "title": "Duterte: viskasin korruptandi helikopterilt alla ja võin seda veelgi teha",
          "content": "Filipiinide president Rodrigo Duterte ähvardas taifuuniohvritele peetud kõnes korrumpeerunud ametnikud helikopterilt alla visata, kinnitades, et on seda varemgi teinud.\n \n\"Kui olete korrumpeerunud, toon ma teid helikopteriga Manilasse ja viskan välja,\" ütles korruptsioonile ja uimastitele sõja kuulutanud Duterte BBC teatel.\nPresident ähvardas helikopterilt alla heita kõik, kes kavatsevad tema lubatavat rahalist abi varastada. \"Olen seda varemgi teinud, miks ma ei peaks seda uuesti tegema,\" ütles ta.\nDuterte sõnul oli tema varasem ohver või ohvrid pantvangi tapnud inimröövijad. Pole teada, kus või millal see aset leidis.\nKõne pidas Duterte teisipäeval, neljapäevaks ei soovinud ta aga oma väljaöeldust enam midagi teada. \"Helikopter, et keegi alla visata? Kui see ka tõsi on, siis ma ei tunnista seda,\" sõnas president ABS-CBNile antud intervjuus.\nSarnaseid vastuolulisi väiteid on Duterte esitanud varemgi. 16. detsembril ütles ta BBC-le, et lasi Davao linnapeana maha kolm kurjategijat. Hiljem silus tema pressiesindaja öeldut ja manitses Dutertet mitte sõna-sõnalt võtma.\nDuterte oli kakskümmend aastat Davao linnapea ning selle aja jooksul langes kuritegevus tunduvalt. Samas süüdistati teda ka surmasalkade rahastamises. Presidendina on Duterte lubanud korruptsiooni ja uimastid Filipiinidelt välja tõrjuda, isegi kui selleks tuleb vajadusel ohverdada miljoneid inimelusid.\nAlates Duterte algatatud uimastitevastasest võitlusest on politseinikud, omakaitseväelased ja palgasõdurid tapnud ligi 6000 inimest. Opositsioonipoliitikud ja inimõiguslased on kutsunud üles Dutertet tagandama, kuid riigis korra loomist ihkavate valijate hulgas on president jätkuvalt väga populaarne. \n "
        },
        {
          "title": "Maaeluministri väide eksitas, kõik talupidajad ei pooldanud koristamata heina toetuse kaotamist",
          "content": "Maaeluminister Tarmo Tamm (KE) teatas otsusest lõpetada järk-järgult koristamata heina toetuse maksmine, väites, et võttis otsust tehes arvesse põllumeeste esindusorganisatsioonide ettepanekuid ning otsus toetus lõpetada on sündinud üksmeeles. Tegelikkuses aga läksid põllumajandusorganisatsioonide esindajate arvamused toetuse säilimisele või kaotamisele lahku.\n \nMitmed talupidajad avaldasid imestust, kui maaeluminister Tarmo Tamm teatas otsusest kaotada järk-järgult niidetud heina toetus, viidates kollektiivsele üksmeelele, mis talupidajate esindusorganisatsioonidega saavutati. Nimelt teadsid talupidajad, et neid esindav keskliit ei pooldanud toetuse kaotamist.\nNimelt läks Eestimaa Talupidajate Keskliidu tegevjuhi Kalle Lieberti nimel teisel jõulupühal maaeluminister Tarmo Tamme poole teele pöördumine, mis võtab kokku talupidajate seisukoha. Organisatsiooni juht tunnistab, et üksmeelt organisatsioonis pole, ehkki enamik pooldab toetuse säilimist hekseldatud heinale.\n\"Eestimaa Talupidajate Keskliidu liikmesorganisatsiooni liikmete hulgas on eriarvamusi hekseldamise ja heksli maha jätmise lubamise või keelustamise küsimuses. Enamus pooldab siiski võimalust hekseldada ja heksel maha jätta,\" seisab 26. detsembril ministrile läkitatud pöördumises. \"Hekseldamise ja heksli mahajätmise keelustamist pooldavad peaasjalikult loomapidajad. Vastupidisel seisukohal on peaasjalikult põllumajandustootmise teiste valdkondade esindajad,\" võtab Liebert kokku.\nErametsaliit pooldas toetuse täielikku säilitamist: \"Eesti Erametsaliidu poolt toetame 100%-st purustamise toetamise jätkamist ilma heksli kokku kogumise kohustuseta,\" teatas organisatsiooni tegevdirektor Liina Laineveer oma pöördumises ministrile.\nPõllumajandus-Kaubanduskoda seevastu pooldas heinatoetuse järk-järgulist kaotamist, et tootjatele jääks aega muutusega kohaneda, kuid et alates 2018. või 2019, aastast see toetus kaoks täielikult, et säästa rohkem raha otseste põllumajandustegevuste toetamiseks.\n\"Eesti Põllumajandus-Kaubanduskoda leiab, et otsetoetused peavad olema suunatud aktiiv­setele põllu­majandustootjatele ning pelgalt põllumajandusmaa hooldamine ei tohi muutuda omaette ettevõtlus­vormiks. Sellest tulenevalt oleme seisukohal, et pikemas perspektiivis ei ole jätkusuutlik otsetoetuste maksmine pelgalt selle eest, et maad hoitakse karjatamiseks ja harimiseks sobilikus seisu­korras, ilma et sellel maal toimuks sisulist põllumajanduslikku tegevust,\" seisab Roomet Sõrmuse pöördumises ministrile. \"Eesti Põllumajandus-Kaubanduskoda leiab, et nõuded, mis lubavad edaspidi püsirohumaadel rohtu hekseldada ilma heksli kokku kogumiseta, ei ole jätkusuutlik ei keskkonna ja muldade, põllu­majan­dus­sektori konkurentsivõime, Eesti majanduse, maapoliitika ja -suhete ega otse­toetuste süsteemi seisukohalt.\"\nKa lihaveisekasvatajad pooldasid toetuse kaotamist: \"Eesti Lihaveisekasvatajate Selts on kindlalt veendunud, et otsetoetuste raames hooldataval maal peaks lisaks niidetud rohule ka hekseldatud rohu ilma erisusteta täies ulatuses kokku koguma,\" vastas organisatsiooni juhatuse esimees Aldo Vaan.\nMinistril tuli leida kompromiss kahe vastandliku seisukoha vahel, ent kokkuvõtlikus pressiteates see ei väljendunud. Vastupidi, maaeluminister põhjendas toetusest loobumist üksmeelega, mis esindusorganisatsioonidega selles küsimuses saavutati: „Kuna Euroopa Komisjon juhtis tähelepanu, et põllumajandusmaa hooldamise nõue peab rakenduma kogu põllumajandusmaale ühetaoliselt, vaatasime koostöös sektori esindajatega otsetoetuste maksmise tingimused üle. Kaalusime võimalike variantidena, kas kohustada edaspidi hekseldatud rohtu ilma erisuseta täies ulatuses kokku koguma või lubada hekseldada ilma heksli kokku kogumiseta. Võttes arvesse põllumeeste esindusorganisatsioonide ettepanekuid, oleme otsustanud seada alates 2019. aastast rohumaadel kohustuse hekseldatud rohu koristamiseks täies ulatuses, et sellega „euroheina“ tegemist tulevikus veelgi piirata.“\nSeega näitas ministri kokkuvõte seisukohta ühtsemana, kui see tegelikult oli ning kõigi põllumeeste esindusorganisatsioonide seisukohti see siiski ei esinda ning arvamused jagunevad pooleks.\n "
        },
        {
          "title": "Ott Tõnissaar: mind hämmastas, kuidas Baruto vastasel kolpa puruks ei löönud",
          "content": "Eesti üks parimaid vabavõitlejaid Ott Tõnissaar kommenteeris Kaido Höövelsoni tänast võidukat matši Jaapanis ning jagas tema tulevastele vastastele taktikalisi näpunäiteid.\n \nBaruto pääses RIZIN Fighting Federationi korraldatava turniiri poolfinaali, alistades 46-aastase jaapanlase Tsuyoshi Kosaka, vahendab \nDelfi Sport\n.\n\"Tegi töö ilusti ära!\" kiitis Tõnissaar. \"Mind korraks natuke hämmastas, et kuidas nii suure massiga mees vastasel kolpa puruks ei löö. Aga see tuleneb sellest, et ta jagas vastasele rohkem skoorivamaid käelööke, mitte lõpetavaid.\"\nTõnissaar lisas: \"Kui vastased tahavad hakata kunagi Baruto vastu saama, siis tuleb neil kõvasti liikuda ja distantsilt püüda torgata. Nad peaksid juba enne clinch'i võtma sellise asendi, mis oleks põgenemiseks soodsam.\"\n "
        },
        {
          "title": "Vene minister: Tu-154 tehnika töötas õnnetuse eel ebanormaalselt",
          "content": "Musta merre kukkunud lennuki Tu-154 pardal leidis enne õnnetust aset tehnika väärtalitus, ütles Vene transpordiminister Maksim Sokolov neljapäeval.\n \nAsjatundjad loodavad jõuda esimestele järeldustele lennuki Tu-154 õnnetuse osas järgmise aasta alguses, lausus Sokolov Moskvas pressikonverentsil.\n\"Esialgsed ekspertiisiandmed võivad saabuda 2017. aasta jaanuaris,\" ütles ta, märkides, et \"volitused selle lennuõnnetuse uurimiseks on kaitseministeeriumil\".\n\"On ilmselge, et enne õnnetust leidis aset lennuki tehnika väärtalitus. Mis selle tingis, peavad selgitama välja asjatundjad, milleks moodustati ka tehniline erikomisjon,\" sõnas minister.\n\"Tuvastati, et põrkamisel vastu merepinda ja -põhja lennuk purunes peaaegu täielikult, mis loomulikult raskendab otsinguid,\" ütles Sokolov.\nAmetnik: lennukis plahvatust ei toimunud\nPühapäeval Musta merre kukkunud Vene sõjaväelennuki pardal ei toimunud plahvatust, kuid terrorismi kui juhtunu võimalikku põhjustajat pole välistatud, ütles Vene ametnik neljapäeval.\n\"Pärast esimese musta kasti andmete esialgset dešifreerimist jõudsime järeldusele, et terroriakti, vähemalt plahvatust pardal ei toimunud - seda võin öelda kindlalt,\" ütles Vene õhujõudude lennuohutusameti juht Sergei Bainetov. \"Samas pole terroriakt ilmtingimata plahvatus, mistõttu seda versiooni ei ole kõrvale heidetud.\"\nTema sõnul jõudis Tu-154 enne plahvatust õhus olla 70 sekundit ning lennuandmete analüüsi järgi tõusis lennuk vaid 250 meetri kõrgusele. \"Sellisel kõrgusel on lennuki kiirus 360-370 kilomeetri vahel tunnis.\"\nBainetov lausus, et vara on öelda, mis nurga all lennuk Musta merre kukkus.\nAllakukkunud Tu-154 oli kaks põhilist musta kasti, kolmas oli ekspluatatsiooniline ja sel ei olnud suurt tähtsust, sõnas õhujõudude lennuohutusameti direktor.\n\"Allakukkunud Tu-154 pardal oli kaks põhilist musta kasti, üks jäädvustas lennuparameetreid, teine meeskonna kõnelusi. Kolmandat musta kasti ei ole, oli ekspluatatsiooniline, mis jäädvustas lennuparameetreid,\" selgitas ta.\nAmetniku sõnutsi \"leiti kolmapäeval teine must kast ja õhujõudude teadusuuringute instituudis asuti veel samal päeval selle andmete dešifreerimisele\".\n25. detsembri varahommikul aset leidnud lennukatastroofis hukkus 92 inimest. Ohvrite seas on ka Punaarmee Aleksandrovi-nimelise koori liikmed.\nVene transpordiminister Maksim Sokolov ütles neljapäeval, et Tu-154 pardal leidis enne õnnetust aset tehnika väärtalitus.\nSokolovi sõnul on merest välja toodud 19 surnukeha ja 230 kehatükki.\n "
        },
        {
          "title": "VIDEO | DeRozan möödus Boshist ja tõusis Raptorsi läbi aegade parimaks",
          "content": "Korvpalliliigas NBA võttis Toronto Raptorsi staar DeMar DeRozan enda nimele järjekordse klubi rekordi, kui temast sai 111:121 kaotusmängus Golden State Warriorsi vastu klubi läbi aegade suurim punktitooja.\n \n27-aastane ja 201 cm pikkune ääremängija võeti Toronto meeskonna poolt 2009. aasta NBA draftis 9. valikuna ning viimastel hooaegadel on mees tõusnud oma positsioonil liiga eliidi hulka.\nDeRozan möödus läinud öösel toimunud kohtumises endisest klubi superstaarist Chris Boshist ning on nüüd kogunud Raptorsi särgis 10 275 punkti.\nLisaks punktidele on tema käes ka klubi kõigi aegade rekordid mängitud mängude, teenitud võituda ja tabatud pealevisete arvestuses.\nDeRozanist sai kuues aktiivne mängija, kes on mõne klubi kõigi aegade punktiliider. Ülejäänud viis on Dirk Nowitzki (Dallas), LeBron James (Cleveland), Mike Conley (Memphis), Dwyane Wade (Miami), David West (New Orleans) ja Dwight Howard (Orlando).\nLadies & Gentlemen, your all time leading scorer in Raptors franchise history. Congrats, DeMar! \n#WeTheNorth\n \n#RTZ\n \npic.twitter.com/3BxwHrzck8\n\n— Toronto Raptors (@Raptors) \nDecember 29, 2016\nHistory for DeMar DeRozan. \n#NBAVote\n \n#RTZ\n \n#WeTheNorth\n \npic.twitter.com/QObdn8V67i\n\n— Toronto Raptors (@Raptors) \nDecember 29, 2016\n "
        },
        {
          "title": "Uus aasta toob lisasekundi",
          "content": "Kellel järgmine aasta juba ette eriti meeldiv paistab, on seekord õnnega koos – 2017. aasta kestab Eestis ja suuremal osal idapoolkerast tavapärasest sekundi võrra kauem. Astronoomilise ja aatomkellade aja vastavusse viimiseks näitab 1. jaanuaril kell 1.59.59 järel 2.00.00 asemel ametlikult aega 1.59.60.\n \nVajadus lisasekundi lisamiseks tuleneb Maa ebaühtlasest pöörlemiskiirusest. Sajandi lõikes on astronoomiline ööpäev aatomkellade järgi arvatavast ajast iga päev keskmiselt 1,5—2 millisekundi võrra pikem. Iga 500—750 päeva tagant erineb kahe ajasüsteemi näit seega ligikaudu ühe sekundi. Nii lisatakse rahvusvaheliste kokkulepete alusel ajasüsteemide vastavusse viimiseks ametlikule ajale ikka ja jälle lisasekund. Viimati juhtus see 30. juunil 2015. Alates 1972. aastast on tehtud seda kokku 26 korral.\nEnamike inimeste jaoks kaob lisasekund märkamatult. Erandjuhtudel võib see mõjutada arvutisüsteemide tööd. „Päris suur süsteem, kus on erinevad arvutid ja kellad ning need üritavad sünkroniseerida oma tegevust kellade järgi ehk erijuhtudel, kui keegi on sellise enam-vähem häki programmeerinud kusagile, mis eeldab, et kellad on väga täpsed, võib see mõningaid probleeme tekitada. Ent see ei ole suurem mure,“ märkis Tallinna tehnikaülikooli võrgutarkvara õppetooli juhataja Tanel Tammet möödunud aastal.\n2012. aastal muutusid lisasekundi lisamisel ajutiselt kättesaamatuks mitmed veebikeskkonnad, näiteks Foursquare, Yelp, LinkedIn ja StumbleUpon. Samuti esines tõrkeid Linuxil põhinevate operatsioonisüsteemide ja Javas kirjutatud programmide töös. Osa süsteeme ei suutnud võrguprotokolli Network Time Protocol (NTP) poolt lisatava sekundiga toime tulla, mis viis nende hangumiseni.\nSuuremad teenusepakkujad võtsid vahejuhtumist õppust. Möödunud aasta juunis lisasekund enam suuremaid probleeme ei valmistanud. Näiteks internetihiid Google lisab seekord suurema segaduse vältimiseks 31. detsembril alates kella 16.00st igale tavalisele sekundile kuni südaööni välja 13,9 mikrosekundit.\nTants lisasekundi ümber\nInimesed on teadnud juba enam kui sada aastat, et iga ööpäev pole täpselt sama pikk. Planeedi pöörlemiskiirust mõjutavad muu hulgas atmosfääris toimuvad muutused, liustike ja laamade liikumine ning isegi pinnase niiskuse suhteline sisaldus, rääkimata merepõhja ja lainete vahelisest hõõrdumisest. Väike mõju on ka planeedi sise- ja välistuuma pöörlemisel.\nNii otsustasid teadlased aja usaldusväärsemalt ja järjepidevamalt aja mõõtmiseks hakata kasutama aatomkelli. Alates 1967. aastast defineeritakse sekundit kui ajavahemikku, mis kulub tseesiumi aatomil 9 192 631 770 korda kahe energeetilise oleku vahel siirdumiseks. Täpse tsüklite arvu määramisel lähtuti 1895. aastal 1900. aastaks ennustatud päeva pikkusest. Kuna tegu oli taas keskmistatud sekundi pikkusega, kaldub aatomkella näit astronoomilisest ööpäeva pikkusest aja möödudes siiski kõrvale.\nLahendust nähti lisasekundis, mille lisamise vajalikkuse üle otsustab rahvusvaheline maa pöörlemise ja taustsüsteemide amet (IERS). Selleks suunatakse üle terve maailma asuvad raadioteleskoobid samaaegselt miljonite valgusaastate kaugusel asuvate aktiivse galaktikatuuma ehk kvasari suunas, mis võimaldab muu hulgas ülitäpselt määrata Maa pöörlemiskiiruse. Võrdlusmomenti pakub näiteks GPS-satelliitide liikumise jälgimine.\nSamas jääb õhku küsimus, miks on lisasekundit sellisel kujul üleüldse vaja. Eriti arvestades, et inimkonna käsutuses on aja kulgemise mõõtmiseks märksa täpsemad meetodid, kui Päikese asukoha määramine taevalaotusel. Kui algselt näis see vastutulekuna näiteks meresõitjatele ja astronoomidele, siis nüüdseks on üks sekund viimaste jaoks täpsete mõõtmiste tegemiseks kaugelt liiga pikk ajaühik. Laevakaptenid ja tüürimehed eelistavad aga globaalset positsioneerimissüsteemi või selle analooge.\nNõnda seisab võti pigem poliitikas ja traditsioonides. Rahvusvahelisel tasandil on lisasekundi vajalikkuse vaieldud juba 15 aastat – lahendust aga horisondil ei paista.\n "
        },
        {
          "title": "Putin teatas Süüria relvarahuleppe saavutamisest",
          "content": "Vene president Vladimir Putin teatas neljapäeval Süüria üleriigilise relvarahuleppe allkirjastamisest.\n \nRelvarahu puudutavad peamised punktid:\n* Süüria valitsuse ja suurema osa mässuliste rühmituste vahel sõlmitud relvarahu peaks hakkama kehtima alates keskööst;\n* Relvarahu garantideks on Venemaa ja Türgi, kes toetavad konfliktis vastaspooli - Venemaa Damaskust ning Türgi opositsiooni;\n* Venemaal on kavas sõjalist kohalekut Süürias kärpida, kuid Hmeimimi õhuväebaasis tegutsetakse endiselt edasi, samuti jääb alles Tartusi mereväebaas;\n* ÜRO erisaadik tervitas relvarahulepet ja avaldas lootust, et selle abil õnnestub inimelusid päästa;\n* Rahuläbirääkimised peaksid toimuma jaanuaris Kasahstani pealinnas Astanas;\n* Relvarahuleppest on hetkeseisuga jäänud välja Süüria kurdide omakaitsevägi YPG ja Al-Qaeda taustaga sunniitlik relvarühmitus Jabhat Fatah al-Sham (endise nimega Nusra Rinne) ning viimasega seotud üksused. Kindlasti ei laiene relvarahulepe äärmusrühmitusele ISIS. Eriti segane olukord on seoses Nusra Rindega ja selle endiste võitlejatega - kui Süüria ja Venemaa sõnul relvarahu neile ei laiene, siis opositsiooni väitel laieneb küll.\n* Küsimärgiks on hetkel ka Iraani roll. Venemaa välisministri Sergei Lavrovi sõnul tuleks rahuläbirääkimistesse kaasata nii Iraan kui ka Saudi Araabia. Türgi on näiteks teatanud, et Iraani poolt toetatud ja peamiselt Liibanonis tegutsev rühmitus Hezbollah peaks Süüriast lahkuma.\n* Hetkeseisuga pole rahukõnelustesse mingil kujul kaasatud Ameerika Ühendriike;\n* Mitmed senised katsed relvarahu rakendada on läbi kukkunud.\nRelvarahu jõustub keskööl vastu 30. detsembrit\nSüüria valitsus ja opositsioon allkirjastasid dokumendid relvarahust Süürias ning meetmete paketi selle jälgimiseks, lisaks avalduse valmisolekust alustada rahukõnelusi, lausus Putin kohtumisel Vene kaitseministri Sergei Šoigu ja välisministri Sergei Lavroviga, vahendasid BNS, BBC, Reuters jt.\nŠoigu ütles, et relvarahu jõustub keskööl vastu 30. detsembrit.\n\"Mõne tunni eest juhtus sündmus, mida me polnud üksnes pikka aega oodanud, vaid mille kiirendamise nimel me ka töötasime,\" ütles Putin, lisades, et kokkulepped on partneritega tehtud Venemaa töö tulemus.\nPresidendi sõnul on Venemaa ja Türgi relvarahuleppe garandid.\n\"Allkirjastati kolm dokumenti. Esimene dokument on sõlmitud Süüria valitsuse ja relvastatud opositsiooni vahel relvarahust Süüria Araabia Vabariigi territooriumil. Teine dokument sisaldab meetmete kompleksi relvarahurežiimi jälgimiseks ja kolmas dokument on avaldus valmisolekuks alustada rahuläbirääkimisi Süüria taastamiseks,\" selgitas Putin.\nMoskva: vägesid Süürias vähendatakse mõistliku piisavuse põhimõttel\nVenemaa lähtub oma vägede vähendamisel Süürias mõistliku piisavuse põhimõttest, ütles föderatsiooninõukogu kaitsekomisjoni aseesimees Frants Klintsevitš neljapäeval.\n\"Arvan, et kaitseministeeriumi ettepanekut vähendada Süürias asuvat väekontingenti tuleb kaaluda läbirääkimiste kontekstis. Samas me lähtume mõistliku piisavuse põhimõttest: eesmärgi saavutamiseks kasutatakse vaid vajalikku ressurssi ja mitte rohkemat,\" edastas Klintsevitši sõnad tema pressiteenistus.\nSenaatori sõnul \"ei ole jutt ainult ainelistest väärtustest, vaid iga päev elu kaalule panevatest vene poistest\".\n\"Süüriasse ei tohi jääda ühtegi ülearust meie sõjaväelast,\" ütles ta.\nKaitseminister Sergei Šoigu ütles neljapäeva hommikul, et Vene vägede hulka Süürias võidakse vähendada.\n\"On loodud tingimused Vene vägede hulga vähendamiseks Süürias,\" ütles Šoigu kohtumisel president Vladimir Putiniga.\nVõitlust ISIS-e ja Nusra Rindega jätkatakse\nSüüria valitsusväed teatasid neljapäeval, et peatavad alates keskööst kõik mässuliste vastu suunatud sõjaoperatsioonid, ent jätkavad võitlust äärmusrühmitustega ISIS ja Al-Nusra Rinne.\nSüüria opositsiooniline Rahvuskoalitsioon teatas, et toetab Türgi ja Venemaa vahendatud üleriigilist Süüria relvarahu, mis jõustub keskööl.\nLavrov sõnas, et Vene-Türgi-Iraani relvarahulepped saadetakse ÜRO-le ning nendega on oodatud ühinema Saudi Araabia, Egiptus, Katar, Iraak ja Jordaania. Ta avaldas lootust, et USA tulevane valitsus eesotsas Donald Trumpiga liitub lepetega.\nŠoigu sõnul sellega paigas tingimused Vene sõjalise kohaloleku vähendamiseks Süürias. \"Nõustun kaitseministeeriumi ettepanekuga sõjalise kohaloleku vähendamisest Süürias,\" ütles Putin.\nVenemaa alustas 2015. aasta 30. septembril õhurünnakuid Süüria presidendi Bashar al-Assadi vastastele ja on viinud riiki mitmetuhandepealise väekontingendi.\nTürgi välisminister Mevlüt Çavuşoğlu ütles neljapäeval, et Türgi ja Venemaa kavatsevad jõustada Süürias üleriigilise relvarahu enne uut aastat.\nDetsembris evakueeriti tänu Ankara ja Moskva vahendusel saavutatud relvarahule Aleppost kümneid tuhandeid inimesi. Selle tulemusena läks linn Venemaa toel Süüria režiimi kätte, mis on mässuliste suurim kaotus kodusõjas. Türgi vaatas sündmuste arengut vaikides pealt.\nTürgi, Vene ja Iraani välisminister leppisid 20. detsembril Moskvas kokku püüdlustes laiendada Aleppo relvarahu üle kogu Süüria.\nTürgi väed sisenesid koos Ankara-meelsete ülestõusnutega Põhja-Süüriasse 24. augustil, eesmärgiga tõrjuda piirialalt IS-i ja kurdivõitlejad.\nTürgi üritab hõivata ISIS-e kontrolli all olevat Al-Babi juba mitu nädalat.\nOpositsioon: Süüria kurdide omakaitseväge relvarahu ei puuduta\nVenemaa ja Türgi vahendusel kokku lepitud relvarahu Süürias ei puuduta kindlasti äärmusrühmitust ISIS. Samas on endiselt ebaselge mitmete teiste mässuliste relvarühmituste osa tulevases rahuplaanis, eriti teravalt on hetkel esil küsimus, mis puudutab Süüria kurdide omakaitseväge YPG ja endisi Nusra Rinde võitlejaid, kes praegu kuuluvad teistesse rühmitustesse.\nNäiteks opositsiooni esindava Vaba Süüra Armee esindaja Osama Abu Zaid ütles Ankaras toimunud pressikonverentsil, et relvarahu puudutab vaid Süüria valitsust ja viimase liitlasi ning teiselt poolt opositsiooni ning YPG jääks sellest leppest välja.\nYPG-d on aktiivselt toetanud USA, kuid Washington pole praeguse relvarahuleppega seotud. Washingtoni toetus Süürai kurdidele on juba pikemat aega ärritanud Türgit, kes augustis alustatud sõjalise operatsiooni käigus ründas nii ISIS-t kui ka YPG-d. Viimast peab Ankara keelustatud Kurdistani Töölispartei (PKK) Süüria haruks.\nZaid lisas pressikonverentsil, et ka Süüria kurdide poliitiline partei PYD ei võta osa tulevastest rahuläbirääkimistest Kasahstani pealinnas Astanas.\nVaba Süüria Armee kinnitusel on neile kinnitatud, et kõik Süüria valitsust toetavad üksused, sealhuglas vabatahtlikud relvarühmitused, lõpetavad opositsiooni ründamise.\nSüüria opsitsiooni esindajad on väitnud, et relvarahulepe peaks puudutama kindlasti ka Al-Qaeda taustaga sunniitlikku relvarühmitust Jabhat Fatah al-Sham (endise nimega Nusra Rinne). Samas on Süüria ja Venemaa öelnud, et Nusra Rinnet käsitletakse samal viisil nagu äärmusrühmitust ISIS\nVenemaa kaitseministeeriumi sõnul on relvarahu leppele allkirja andnud järgmise dmässulised relvarühmitused: Failaq al-Sham, Ahrar al-Sham, Jaish al-Islam, Thuwwar al-Sham, Jaish al-Mujahideen, Jaish Idlib ja al-Jabhat al-Sham.\nÜRO erisaadik tervitas Süüria relvarahulepet\nÜRO erisaadik Staffan de Mistura tervitas neljapäeval teatatud Süüria relvarahulepet ja avaldas lootust, et see aitab kaasa abi jõudmisele tsiviilelanikeni üle kogu riigi.\n\"Erisaadik tervitab teadet üleriigilisest relvarahust Süüria valitsuse ja relvastatud opositsioonirühmituste vahel Süürias,\" ütles de Mistura kantselei avalduses, lisades, et diplomaat loodab, et see aitab \"kiirendada humanitaarabi kättetoimetamist üle kogu Süüria\".\nUSA peab relvarahulepet positiivseks arenguks\nUSA välisministeeriumi pressiesindaja Mark Toner ütles neljapäeval, et Venemaa ja Türgi vahendusel sõlmitud relvarahu on \"positiivne areng\" ning Washington loodab, et see ka täies mahus ellu viiakse.\n\"Iga pingutus, mis peatab vägivalla, päästab inimelusid ja loob tingimused uute ning produktiivsete poliitiliste läbirääkimiste toimumiseks, on tervitatav,\" sõnas Toner.\nDamaskuse lähedal hukkus õhurünnakutes 15 tsiviilelanikku\nSüüria pealinna Damaskuse lähedal mässuliste alal sai neljapäeval õhu- ja suurtükirünnakutes surma vähemalt 15 tsiviilelanikku, nende hulgas kuus last, ütles Süüria Inimõiguste Vaatluskeskus.\nKeskuse sõnul ei ole võimalik kindlaks teha, kas rünnaku Ida-Ghouta piirkonda tegid Süüria valitsusväed või nende liitlane Venemaa.\nIda-Ghouta on olnud pikka aega ülestõusnute tugipunkt, mida valitsusväed regulaarselt ründavad.\nSuurbritannias baseeruva vaatluskeskuse teatel tehti rünnakuid piirkonna Douma, Harasta, Arbini, Zamalka ja Saqba linnale.\nSamal ajal tegid opositsioonivõitlejad raketirünnaku Damaskusele, ütles keskuse korrespondent pealinnas. Süüria riigitelevisioon teatas seitsmest vigastatust.\nDaraa linnast lõunas sai režiimi raketitules surma viis rahulikku elanikku, nende hulgas imik, lisas vaatluskeskus.\nRünnakud tehti enne, kui Vene president Vladimir Putin teatas, et Süüria valitsus ja mässulised kirjutasid alla relvarahuleppele ja on nõus alustama rahukõnelusi.\n "
        },
        {
          "title": "Valiole hinnadumpingu eest määratud 70 miljoni euro suurune trahv jäi jõusse",
          "content": "Soome kõrgeim halduskohus jättis neljapäeval jõusse piimanduskontsernile Valio turupositsiooni ärakasutamise eest määratud 70 miljoni euro suuruse trahvi.\n \nKohtuotsuse kohaselt müüs Valio oma juhtiva turupositsiooni kindlustamiseks aastatel 2010-2012 toorpiima alla oma hinna, vahendas Yle.\nKohtuotsuse jõustumisega saavad Valio konkurendid nüüd ettevõttelt hageda kohtu kaudu tekitatud kahju, kuid need protsessid võivad võtta veel aastaid.\nValio juhatuse esimees Vesa Kaunisto teatas pressiteates, et ettevõttele määratud trahv ei mõjuta ettevõtte kokkuostuhindasid, kuid ettevõte peab üle vaatama oma 10 lähema aasta investeeringud.\n "
        },
        {
          "title": "Taxify ja Uberi sõiduhind tõotab aastavahetusel mitmekordseks kerkida",
          "content": "Taxify ja Uberi sõiduhinnad kujunevad aastavahetusel vastavalt nõudlusele - nii meelitatakse juhte pere keskelt autorooli tulema, kuid klientidel tuleb sõidu eest mitu korda rohkem raha välja käia.\n \nTaxify arendusjuht Martin Villig rääkis ERRile, et aastavahetusel on nõudlus tavalisest 10-14 korda suurem kui tavalisel ajal, kuid kümme korda rohkem autosid on keeruline tänavale tuua.\n\"Oleme küll väga palju juhte koolitanud ja lisanud süsteemi, et nad saaksid aastavahetusel tulla sõitma, ja juhtide tagasiside on sama: nad ütlevad, et kui on täiesti tavapärased tariifid, mis iga päev kehtivad, siis nad pigem eelistavad olla kodus pere juures. See tähendabki, et meil jäi eelmisel aastal 13 000 klienti teenindamata lihtsalt sellepärast, et ei olnud autot,\" selgitas ta.\nUber kasutab dünaamilist hinnastamist kogu aeg. Uber Eesti tegevjuht Enn Metsar selgitas, et kui nõudlus ületab pakkumist, lülitub dünaamiline hinnastamine sisse ning hind tõuseb.\n\"Täpne hind sõltub reaalsest nõudlusest. Dünaamilise hinnastamise eesmärk on tuua tippaegadel linna rohkem juhte. Mida rohkem on juhte, seda lihtsam on leida turvalist transporti,\" sõnas Metsar.\nTaxify arendusjuhi sõnul saavad inimesed süsteemist jooksvalt nõudluse ja pakkumise suhet jälgida. Tavalisemal ajal, kui vabu autosid on rohkem, kehtib tavapärane tariif, tipptundidel aga tõstetakse vastavalt nõudlusele hindu. Villig arvas, et hind ei tohiks üle kolme-nelja korra tavalisest kõrgemale tõusta.\n\"Me jälgime mõistlikkuse piiri, et inimene ikkagi suudaks maksta ka. Loomulikult igal kliendil on tellimuse hetkel valik. Kõige suurem tippaeg on kuskil kella kahe-kolme nelja paiku, kui enamik inimesi koju läheb. Aga inimestel on ka võimalus, kui nad ei ole nõus kallima tariifiga sõitma, oodata tund-kaks, kuni hinnad lähevad tagasi soodsamaks, nõudlus langeb ja siis alustavad sõitu. Tavaline turumajanduse loogika, et nõudlus ja pakkumine peaksid olema tasakaalus,\" sõnas Villig.\nTallinnas on Taxifyl umbes 2000 autot ja ettevõte loodab, et suurem osa juhte on aastavahetusel tööl. Ettevõte lubab neile tasuks 50-70 eurot tunnis. Mõistliku hinnataseme puhul on enamik juhte nõus sõitma tulema, kinnitas arendusjuht ja lisas, et tavatariifi puhul oleks aastavahetuse ööl tööl isegi tavapärasest vähem juhte.\n\"Selleks, et tulla sellisel õhtul oma pere juurest ära, eeldavad autojuhid, et tasu peaks olema piisav, et seda kompenseerida,\" nentis Villig.\nTa märkis, et kliendid näevad sihtkoha sisestamise järel eeldatavat sõidu maksumust ning saavad ise otsustada, kas selline hinnatase neile sobib. Kui mitte, võivad nad oodata, kuni hinnatase langeb. \"Vähemalt tekib üldse auto tellimise võimalus,\" sõnas Villig.\nUberi tegevjuht ei öelnud, kui palju autojuhte neil kokku on, kuid märkis, et aastavahetus on kõige kiirem aeg ning linnas jääb transpordilahendustest iga aasta puudu. \"Teeme omalt poolt kõik, et linnas oleks palju juhte,\" lubas Metsar. \n "
        },
        {
          "title": "Tõnu Karjatse filmikomm: \"Armastuse Ühendriikides\" printsi valgel hobusel ei näe",
          "content": "Paljud meist mäletavad aega, mil poest polnud midagi saada, nomenklatuur käis puhkamas sõbralikes sotsialismimaades ning isegi mööbli ja külmutuskapi ostmiseks pidi end panema järjekorda.\n \nSuure sotsialistliku süsteemi lagunemise kümnenditesse viib Poola lavastaja Tomasz Wasilewski film \"Armastuse Ühendriigid\". Need sotsiaalselt nirud ajad on Wasilewski filmile dekoratsiooniks. Film räägib naistest ja nagu pealkirigi ütleb – armastusest. Pettuvad aga need, kes lähevad selle peale kinno otsima romantikat ja armastuse vabastavat jõudu. Muinasjuttu printsist valgel hobusel ja teda ootavast kaunist printsessist siit ei leia. Wasilewski lihtsalt näitab armastuse teist külge – selle kõikehõlmava tunde vangistavat poolt.\n\"Armastuse Ühendriikides\" ristuvad nelja naise lood, neid ühendab aeg ja tegevuspaik – väikelinn kusagil Poolas 1990. aastate künnisel, kui sotsialismiblokk laguneb ja Berliini müür langeb. Seda, et elatakse muutuste ajastul, näitabki Wasilewski läbi naiste lugude, mis on tegelikult oma loomult ajatud - kiindumus, armumine, lootus paremale tulevikule – kõik see võib toimuda ükskõik kus ja ükskõik millal.\nMuutlikel aegadel on aga ka inimesed muutlikuma meelega, ärrituvad lihtsamini ja teevad otsuseid, mida rahulikumal ajal ei teeks. \"Armastuse Ühendriikide\" peategelasteks on kolm naist - kohalikku preestrisse armunud Agata, halastamatu loomuga koolidirektor Iza, kes soovib jõuda lähemale oma armukesest arstile, kelle abikaasa äsja suri ning vene keele ja kirjanduse õpetaja Renata, kes kiindub Iza õesse, endisest iluduskuningannast modellihakatisse Marzenasse. Õigupoolest paneb Wasilewski filmi kokku Agata, Iza ja Renata loost, Marzena lugu saab neis läbivaks traagelniidiks, mis lõpetab filmi meeldejääva vinjetiga.\nWasilewski loobub teadlikult värvidest, ehkki karakterid ja nendega toimuv on edasi antud üpris tugevates toonides. Pilt on kahvatu, pleekinud, kõle nagu olid ka 1980. aastad. Filmi paletti rõhutab toimumispaik – äärelinn koledate korrusmajadega, ajaks on Wasilewski valinud mitte õitsva kevade ega suve, vaid varatalve, mis ei näigi lõppevat. See on ka aastaaeg, mis on äärmiselt tuttav kõigile Läänemere idakalda riikidele – igikestev tatine ilm, mis vormib ka selles elavate inimeste mentaalsust. Inimesed mähkuvad jopedesse, varjates ka oma tundeid ja kiindumusi.\nRumeenia uue laine režissööride filmidega tuntust kogunud Oleg Mutu kaamera võtab \"Armastuse Ühendriikides\" toimuva üles peamiselt suurtes ja keskmises plaanis. See seab vaataja silmitsi filmi kangelaste kannatustega ja võimendab väljapääsmatuse tunnet, millesse nad sattunud. Wasilewski filmi peamine konflikt seisnebki selles, et ehkki armastus peaks pakkuma vabanemist, uut, kvalitatiivset muudatust elus, on antud juhul tegemist ummikteega. Need naised, kelle ellu teeb film sissevaate, on oma kiindumuse ja afektsiooni vangid. Nende õrnad tunded ei leia vastust, parim enne saab läbi ja ei jää üle muud, kui see kõik välja oksendada, et puhtalt ja kainelt uue pilguga maailma vaadata.\n\"Armastuse Ühendriikide\" armastus ei ole aga mitte ainult füüsiline, nagu seda võib ekslikult arvata. Wasilewski osutab ka \nagape\n'le, mis märgib inimese armastust Jumala vastu ja ka armastuse andi kui sellist. Sellele viitab ka filmis esimesena räägitud loo kangelase Agate nimi, kes armub oma piirkonna preestrisse.\nOmaette tähendusliku nüansi annab kiriku kuvand filmis – see paikneb magalarajoonist väljas, tühermaal, väljanägemiselt justkui mahajäetud kuuris. Sinna missale kogunevate inimeste hulk väljendab ka nende teenistuste tähtsust üleminekufaasis Poola ühiskonnas, siinjuures jätab Wasilewski tõlgendusvõimalused lahtiseks – neid inimesi pole palju, samas on see piisav, et näidata kiriku olulisust teatud sotsiaalse tugisüsteemina.\nAgate kiindumus ongi kahetine – ta on filmi kangelastest üks nooremaid ja see rõhutab ka tema armastuse füüsilisust. Lesestunud arstilt siduvat suhet ootev koolidirektor Iza on juba oma vanuse pärast Agatest rohkem nurka surutud, see toob kaasa ka ta inimlikud väärtused hülgava kättemaksu. Kolmanda loo kangelase Renata kiindumus Marzenasse väljendab ka ülekantud ema-tütre suhet, soovi leida lähedust ja usaldust, millele tugineda.\nNeed ongi Armastuse Ühendriigid – kõiki ühendav lootus leida püsivat emotsionaalselt eksistentsi väärtustavat suhet, kinnistavat kvaliteeti olemiseks.\nSamas pole Wasilewski linatöö vaba puudustest. Ta kopeerib oma vaieldamatute eeskujude Kieslowski ja Zanussi töödest tuttavaid rõhuasetusi, teemasid ja lavastuslikke võtteid. Wasilewski püüab astuda klassikutest sammu edasi, rõhutades ja võimendades füüsilisust, lisades kehalist groteski. Samas pingutab ja pakub Wasilewski üle, kirjutades naiste lood muserdavatest seikadest ülitihedaks, surudes need kurbuse kruustangide vahele.\n\"Armastuse Ühendriigid\" räägib inimestest meie ümber, me näeme samasuguseid, oma õnnetust varjata püüdvaid, närvivapustuse äärel olevaid naisi iga päev. Wasilewski pöörabki tähelepanu armastuse pahupoolele, sellele tumedale sfäärile, kuhu lootusekiir ei tungi, mis ootab vastust aga kunagi seda ei leia. \"Armastuse Ühendriigid\" näibki küsivat – kas suund, mille filmi kangelased on valinud, on õige, kas nende armastus ehk ei eksi oma objekti valikul, ja kui see on nii, siis tuleb juba vaatajal endal leida vastus järgmisele küsimusele – kus siis on armastus.\n "
        },
        {
          "title": "\"Tähesõdade\" fännid tõstsid Carrie Fisheri mälestuseks valgusmõõgad",
          "content": "\"Tähesõdade\" fännid tõstsid Carrie Fisheri mälestuseks Disneylandis toimunud kogunemisel oma valgusmõõgad.\n \nFännid koguti kokku Facebooki abiga ning ühine mälestamine toimus kolmapäeva õhtul Californias. Ürituse korraldas Jeff Rowan, kes ütles The Hollywood Reporterile, et tahtis näha, kui paljud tema üleskutsega liituvad. Eile toimunud mälestusüritusele kogunesid sajad toetajad, vahendas Huffington Post.\nUSA näitleja Carrie Fisher, kes sai tuntuks printsess Leia rolliga \"Tähesõdade\" filmis, suri 60-aastaselt südameinfarkti tagajärjel. Fisher sai eelmisel nädalal lennureisil Los Angelesest Londonisse südameinfarkti ja ta viidi haiglasse. Arstidel tema elu päästa ei õnnestunud, kuigi vahetult pärast terviseriket teatati, et olukord on stabiilne.\n \nA loving Lightsaber tribute to Carrie Fisher at #DowntownDisney. There were a bounty of emotions, shared memories, and a loving appreciation for a remarkable human being. #Disneyland #StarWars\nA photo posted by James B. Jones (@thejamesbjones) on \nDec 28, 2016 at 7:22pm PST\n \nfor carrie #anddebbie #lightsabervigil #carriefisher #downtowndisney #maytheforcebewithyou\nA photo posted by Val Taylor (@valeatscheese) on \nDec 28, 2016 at 7:35pm PST\n \nTonight I attended a lightsaber vigil in honor of Carrie Fisher. Amazing to see so many people of different ages and backgrounds gathered together for one common interest. May the force be with you, Leia. #carriefisher\nA photo posted by Austin, TX (@photo.jay) on \nDec 28, 2016 at 7:21pm PST\n \n#vigil #carriefisher #ripcarriefisher #princessleia #stormtrooper #starwars #lightsaber #lightsabervigil #iphonephotography #austin #ATX #texas #onassignment #myoffice #statesmanphoto @statesman\nA photo posted by spillmanphoto (@spillmanphoto) on \nDec 28, 2016 at 8:11pm PST\n "
        },
        {
          "title": "Inimeste usaldus valitsuse ja riigikogu vastu on langenud",
          "content": "Kõigi Toompea võimuinstitutsioonide usaldussaldo on langenud miinuspoolele, eriti madal oli peaministri usaldusväärsus, selgub Turu-uuringute AS-i oktoobris läbi viidud uuringust. Eesti elanikud usaldavad riiklikest institutsioonidest kõige rohkem päästeteenistust, millele järgnevad politsei, kaitsevägi ja kaitseliit.\n \nKümnest uuringusse lülitatud institutsioonist usaldab päästjaid 95 protsenti Eesti elanikkonnast, järgnevad politsei 82, kaitsevägi 75 ja kaitseliit 71 protsendiga. Samu institutsioone ei usaldanud vastavalt 3 protsenti, 17 protsenti, 15 protsenti ja 12 protsenti küsitletutest.\nNATO-t usaldas 58 ja ei usaldanud 27 protsenti, Euroopa Liitu usaldas 60 ja ei usaldanud 29 protsenti.\nUuringu läbiviimise eel äsja ametisse astunud president Kersti Kaljulaidi usaldas oktoobris 48 ja ei usaldanud 10 protsenti vastanutest, mis annab tema usalduse saldoks 38 protsenti. President Toomas Hendrik Ilvest usaldas 50 ja ei usaldanud 39 protsenti vastanutest, mis teeb tema saldoks 11 protsenti.\nNegatiivne usaldussaldo oli oktoobris kõigil Toompea võimuinstitutsioonidel - riigikogul -4 protsenti, valitsusel -5 protsenti ning tollasel peaministril Taavi Rõivasel koguni -16 protsenti. Rõivast usaldas 37 ja ei usaldanud 53 protsenti vastanutest.\nTuru-uuringute AS viis kaitseministeeriumi tellimusel riigikaitse teemalise avaliku arvamuse uuringu läbi selle aasta oktoobris, küsitleti 1206 Eesti elanikku alates 15 aasta vanusest. Tegemist oli 40. küsitlusega selles avaliku arvamuse monitooringuseerias, millega tehti algust 2000. aasta jaanuaris.\n "
        },
        {
          "title": "Baruto jätkab vabavõitleja karjääri võidulainel",
          "content": "Aasta tagasi vabavõitlejana debüüdi teinud Kaido Höövelson ehk Baruto jätkab karjääri kaotuseta, Saitamas peetava Rizin Fighting Federationi poolt korraldatava MMA-turniiri veerandfinaalis alistas ta 46-aastase jaapanlase Tsuyoshi Kosaka.\n \n180 kg kaaluv Baruto oli oma 101,1 kg kaaluvast vastasest kindlalt üle ja domineeris suurema osa matšist, teenides võidu kohtunike ühehäälse otsusega.\n32-aastane Baruto on nüüd pidanud kolm MMA-matši ja võitnud neist kõik, Kosaka arvel on 27 võitu ja 19 kaotust.\nJärgmised matšid peetakse samuti Saitamas, kus aasta viimasel päeval ehk 31. detsembril on kohe võistluspäeva alguses kavas avatud kaalukategooria poolfinaalid ning õhtu lõpetab avatud kaaluklassi finaalmatš.\nEsimeses poolfinaalis kohtuvad iraanlane Amir Aliakbari ja venelane Valentin Moldavski, Baruto läheb vastamisi horvaat Mirko Filipoviciga.\n42-aastane Filipovic kaalub 106 kg, ta on karjääri jooksul võitnud 33 matši (neist 24 nokaudi või tehnilise nokaudiga) ja kaotanud 11 vastasseisu.\n "
        },
        {
          "title": "Reps tervitaks Reformierakonna läbipaistvamaks muutumist",
          "content": "Kõigi valitsuserakondade esindajad peavad Reformierakonna esimehe valimist partei siseasjaks ega soovi avaldada, kumba eelistaksid nad erakonna esimehena näha - kas Kristen Michalit või Hanno Pevkurit. Mailis Reps Keskerakonnast ütles siiski, et ta tervitaks Reformierakonna läbipaistvamaks muutumist. \n \nSotsiaaldemokraatliku Erakonna (SDE) esimees, tervise- ja tööminister Jevgeni Ossinovski teatas, et see pole küsimus, mida valitsus peaks arutama ega seisukohti võtma.\n\"Valitsus ei arutanud seda küsimust oma istungil ja lähiajal kindlasti ei aruta ka. Erakonna juhtide valimine on iga erakonna siseasi. Las ikka selle otsuse võtavad vastu Reformierakonna liikmed oma parima äranägemise järgi,\" vastas Ossinovski ERR.ee küsimusele, kumba kandidaati ta Reformierakonna esimeheks eelistaks.\nReps: jälgin naudinguga Reformierakonna esimehe valimisi\nKeskerakonna esindaja, haridus- ja teadusminister Mailis Reps ei usu, et erakonnas emma-kumma valimisega mingit sisemist muutust toimuks. Ta kinnitas, et tervitaks väga, kui midagi seesugust siiski toimuks - näiteks otsused erakonna rahastamises, erakonna juhtimise läbipaistvuses või piirkondade kaasamises juhtimisse.\n\"Üldiselt on Keskerakond harjunud sellega, et tema esimeest on kõik teised valinud peale tema enda. Kui lubate, siis ma jätaksin Reformierakonna esimehe valimised talle endale,\" ütles Reps. \nOma isiklikku suhtumist debatile väljendades ütles ta, et nende valimised on läinud üllatavalt huvitavaks. \"Ma usun, et meil mõned nädalad tagasi ka enamus avalikust meediast uskus, et see saab olema lihtne, et nii nagu tagatoas kokku lepitakse, nii läheb, aga diskussioon on läinud üsna elavaks. Nii, et mina pean ütlema, et jälgin naudinguga, ootan huviga,\" lausus ta.\n\"Tunnen mõlemat härrasmeest väga hästi. Erakonnana ma isiklikult ei näe suurt vahet. Küsimus on selles, kas erakonna esimehe vahetusega toimub ka Reformierakonnas mingisugune sisuline muutus. Kas nad teevad oma otsustustasanditel mingeid teistsuguseid lähenemisi, kas nad otsustavad ka näiteks erakonna rahastamise osas minna oluliselt läbipaistvamaks, kas nad kaasavad oma piirkondi rohkem. Kui selline muutus Reformierakonnas toimub, siis seda ma väga tervitaksin. Siis võib öelda, et selline suur muutuste periood erakondades hakkab jõudma lõpusirgele ja võib-olla see tähendab ka hoopis teist poliitikat järgmiseks aastaks,\" lõpetas Reps.\nIva: tervitame iga esimeest\nKa Isamaa ja Res Publica Liidu (IRL) esindaja, sotsiaalkaitseminister Kaia Iva kinnitas, et tema hinnangul on tegemist erakonna siseküsimusega, mida valitsuses jutuks ei võetud. \"Tervitame iga esimeest,\" kommenteeris Iva.\nReformierakonna esimees valitakse erakonna üldkogul 7. jaanuaril. Üles on seatud kaks kandidaati - Kristen Michal ja Hanno Pevkur.\n "
        },
        {
          "title": "Arsene Wenger: laenusüsteem on tänapäevase jalgpalli üks suurimaid probleeme",
          "content": "Londoni Arsenali peatreener Arsene Wenger arvab, et jalgpallimaailm peaks muutma reegleid, et takistada rikastel klubidel noorte talentide kokkuostmist ning nende pikkadeks hooaegadeks välja laenamist.\n \nInglismaa kõrgliigas on kriitika alla sattunud Londoni Chelsea meeskond, kellel on hetkel peaaegu 40 noort mängumeest erinevatesse klubidesse välja laenatud. Arsenalil endal on hetkel välja laenatud 13 mängumeest.\n\"See on modernse jalgpalli üks suurimaid probleeme. Klubi on palju noormängija kasvatamisse investeerinud, sest see maksab üha rohkem ja rohkem. Aga 20-aastaselt lahkub mängija klubist ja sealt ei saa eriti suurt kompensatsiooni,\" selgitas Wenger Reutersi vahendusel.\n\"Et teha potentsiaalsete tippmängijate leidmine endale lihtsamaks, siis refleksist hakatakse noori kokku ostma ning neid siis välja laenama. Kui vaadata laenutehingute arvu, siis see pole õige. Midagi tuleb selle vastu ette võtta.\"\nChelsea põhimeeskonna näitel võib väita, et väga vähesed laenule saadetud noormängijad suudavad ennast hiljem klubi põhimeeskonda murda. Hetkel on Londoni klubis selliseid näiteid vaid kaks - äärekaitsja Victor Moses ja poolkaitsja Nathaniel Chalobah.\n\"Võib-olla oleks üheks võimaluseks suurematel klubidel lubada omada madalamas liigas tütarklubi, kuhu saaks oma mängijaid suunata. Hetkel on selline olukord, kus parimad noored kogunevad kõige rikkamatesse klubidesse, kus neil lõpuks ei teki võimalust oma arengus järgmist sammu astuda. Peaksime talendid võrdsemalt klubide vahel ära jagama,\" lisas Wenger.\n "
        },
        {
          "title": "Arvustus. Laibalahkajate agoonia",
          "content": "Uus film kinodes\n\"\nTundmatu naise lahkamine\n\"\nRežissöör: André Øvredal\nOsades: Brian Cox, Emile Hirsch, Ophelia Lovibond, Olwen Catherine Kelly\nHinne: 7/10\n \nJõulupühade ajal jõudis kinodesse kammerlik õudusfilm, mille pealkiri võtab filmi sisu kenasti kokku. Linaloo alguses leitakse verise mitmikmõrva sündmuspaigast tundmatu naise laip, see viiakse lahkamisele ning kogu ülejäänud filmi ajal seda laipa siis lahatakse, surnukuurist kaugemale tegevustik eriti ei kaldu ja peategelasteks on laibalahkajatest isa ja poeg ning laip.\nSelles mõttes on lugu huvitav, et ega me saa eriti midagi teada ühegi tegelase taustast. Film keskendub konkreetselt laiba lahkamisele ja ei vii vaatajat mingistesse minevikukaemustesse ega ava tegelasi kõrvalliinide kaudu. Vihjeid siiski on, näiteks saame teada, et ema on surnud, isa tunneb selles endal süüd, poeg on kasvanud enamasti koos isaga surnukuuris ja kuigi ta teeb koos pruudiga tulevikuplaane, on aimata, et temast vist siiski saab laibalahkaja, perekonna traditsiooni edasikandja.\nTegelased, nii vähe kui neid ka jagub, on täiesti normaalsed inimesed. Nad ei ole mingi veidra kiiksuga, nad ei näe kuidagi imelikud välja. Võiks ju arvata, et õudusfilmis, kus niigi on vähe tegelasi, püütakse õõva kruvida ka sellega, et tegelased juba eos on kuidagi hirmutavad, probleemsed või veidrikud. Kaugel sellest, isa ja poeg on täiesti sümpaatsed normaalsed eluterve suhtumisega inimesed ja see on pluss. See annab filmile turvalise argise mõõtme, toob loo vaatajale lähemale, pannes uskuma, et niisugune asi võibki juhtuda, vaataja ei tunne tegelaste vastu võõristust, mis eemaldaks ta ekraanil toimuva hakkavatest sündmustest. Kui asi oleks liiga muinasjutuline, siis nii võiks juhtuda.\nSiis on laip.\nKuigi see on lihtsalt nukk lahkamislaual, elab seegi oma elu, vaevu aimatavalt muutudes. Ei, ta ei muutu mingiks zombiks, kuid tähelepanelikul jälgimisel võib aimata muutusi laiba näoilmes, seda väga eriliselt ei rõhutata, kuid see taktika just mõjub pinget kruvivalt: mis nüüd järgmisena saab. Ja saama ikka hakkab küll, õudust pakutakse kogu raha eest. Muuseas, laiba jaoks on siin eraldi näitleja, selleks on Olwen Catherine Kelly, nii et see laibateema on ikka päris ehe ja kõhedaks võttev, vaid nuku kasutamisega sellist efekti poleks saavutanud.\nVõimalik, et paadunud õudusfännid ei kergita selle filmi hirmuskaala peale kulmugi, kuid arvan, et nad peavad siiski tunnistama, et tegemist on keskmisest parema massikino õudusfilmiga. Pinget luuakse ja hoitakse hästi, õhkkond on saladuslik, midagi liiga üle võlli ei keerata ja filmi lõpuks jääb õudus siiski õhku rippuma. Film tekitab vaatajas küsimusi, kuid need küsimused on kaasamõtlevad, mitte vastuvaidlevad.\nRežissöör André Øvredal ongi spetsialiseerunud õudusfilmidele, tema kontol on mõned täispikad ja mõned lühifilmid. Kõnealune lahkamisfilm on esimene täispikk rahvusvahelist tunnustust pälvinud töö, film on möödunud aasta jooksul napsanud mitmelt festivalilt auhindu. Nagu nimestki aimata, on Øvredal norrakas, tema eelmine tuntum töö oli 2010. aastal välja tulnud \"Trollikütt\" (\"\nTrolljegeren\n\"), õudus-\nmockumentary\n, ehk dokumentaalfilmi laadis tehtud mängufilm. Selle norraka nimi tasub meelde jätta, arvatavasti tuleb temalt tulevikus veel verdtarretavaid linateoseid.\nLapsi ärge seda filmi vaatama saatke, kohtingufilmiks see ka eriti ei sobi. Kui eelistate pigem märuleid ja kiiremat tempot, siis see film ei ole teie jaoks, see lugu pigem venib aeglaselt nagu veri laibast ja roomab tasakesi, kleepudes hirmuhigisele nahale. Otseselt jalust ei raba, kuid loob hea atmosfääri ja paneb mõneks ajaks sellele mõtlema.\n "
        },
        {
          "title": "Pevkuri sõnum Michalile: kilekotid rahaga, sidrunid ja valge kampsun",
          "content": "Kristen Michali ja Hanno Pevkuri võistlus Reformierakonna esimehe kohale on võtnud senisest teravama tooni - Pevkur postitas sotsiaalmeediasse viite veebimängule, kus figureerivad rahaga täidetud kilekotid, neli sidrunit ja valge kampsun.\n \n\"Päris naljakas,\" on Pevkuri napp kommentaar \"Tähtede sõja\" stiilis lahendatud mängu viite juures.\nPevkur kommenteeris mängu jagamist ERR-i portaalile järgmiselt. \"Ma lihtsalt nägin, et selline asi Facebookis levib ja ma lihtsalt jagasin seda. Seal ei ole küll minu poolt mingit tögamist ega pilamist. Ma võiks ka öelda, et ma olen solvunud, et ma mingi elukas olen, aga see ei ole olnud minu eesmärk, et kuidagi tögada. Mulle lihtsalt tundus, et see oli naljakas, et mind on mingiks elukaks tehtud. Ma ei ole otsinud seal rohkem midagi. Ma lihtsalt jagasin seda, et ma olen mängu sisse pandud ja sellega asi piirdub.\"\nERR-i portaal küsis seepeale Pevkurilt, kas ta ei karda, et olukorras, kus ta kandideerib erakonna esimeheks, võib see kaasa tuua erinevaid tõlgendusi. \"Kui selline asi levib kuskil Facebookis, siis levib see sõltumata minu jagamisest,\" vastas ta.\nKristen Michal: esimeheks pürgija peab jääma väärikaks\n\"Erakonna esimeheks pürgija peaks jääma väärikaks. Minu kampaania on rajatud sisulistele ideedele, kuidas Eesti 10 või 20 aasta pärast oleks jõukam ja parem koht elada. Ning mis on meie plaan, vastukaaluks sisult sotsiaaldemokraatlikule valitsusele. Võin täna paljude kohtumiste baasilt kindlat öelda, et see on see, mida meie inimesed üle Eesti ootavad,\" kommenteeris Michal.\n\"Pealegi, Star Warsi austajana soovitan ma ka mängu tellijal selles ennast kurssi viia - Anakin Skywalker, hiljem Darth Wader naaseb lõpus sinna kust alustas - heade poolelele, tuues tasakaalu. Ta on kindlalt vastuoluline, kuid tugev liider,\" ütles Michal.\nMichal kandis 2012. aastal Reformierakonna rahastamisskandaali ühes telesaates selgitades valget kampsunit. Skandaali üheks osaks olid väited kilekotis liikunud sularahast. Neli sidrunit on viide Saaremaa Laevakompanii omaniku Vjatšeslav Leedo kirjeldusele sellest, kuidas Tallinna Sadama juhatuse liige Allan Kiil temalt poliitilise toetuse eest nelja miljonit eurot küsis.\nPevkur on ka varem kritiseerinud Michalit, keda üldiselt peetakse valimiste favoriidiks. Kristen Michaliga seotud rahastamisskandaalist rääkides on Pevkur öelnud, et see mõjutas tõsiselt nii erakonda kui ka riigijuhtimist, kuna Michal pidi justiitsministri kohalt tagasi astuma. Ta nentis ka, et ajalugu on näidanud, et sellised skandaalid ei kipu ununema.\n "
        },
        {
          "title": "FOTOD: Valik haaravaid hetki aasta teisest poolest",
          "content": "Vaata galeriist 2016. aastast meelde jäänud fotosid, mis ühtlasi sisaldavad tihti valikuid ja valimisi.\n \n"
        },
        {
          "title": "R2 Agenda USA-s: Los Angeles annab Trumpile võimaluse",
          "content": "Agenda läks Los Angelese tänavatele, et uurida kohalike käest, mida nad arvavad Ühendriikide uuest presidendist Donald Trumpist. California osariigi suurima linna elanikele ei meeldi Trumpi võit, kuid nad on valmis andma vabariiklasest suurettevõtjale võimaluse.\n \nLA elanikud loodavad eelkõige, et Trumpi ametiaja jooksul midagi erilist ei muutuks. Samuti arvatakse, et president Trump jätab kampaaniaaegsed loosungid maha.\nÜks vastanutest leidis, et USA on demokraatlik riik ja demokraatlikud riigid ei kuku juhi käitumise pärast kokku. \"Nii juhtub vaid diktaatorilikes riikides. Olgu see Trump või Obama, pole vahet. Ameeriklastele meeldivad kangelased nagu Schwarznegger mõnes filmis. Seega kui Trump on president - ilmselt ei juhtu midagi,\" leidis LA elanik.\nAgenda saatejuht Eeva Esse teeb järgmise kahe nädala jooksul reportaažide sarja, mis käsitleb nii meeleolusid Trumpi-eelses USA-s kui ka toob sinuni innovatsiooniuudiseid maailma suurimalt tehnoloogiamessilt CES, mis algab 3. jaanuaril.\nReportaaže vahendavad ERR-i meelelahutusportaal Menu ja teadusportaal Novaator. Kõige värskema ja vahetuma info saamiseks jälgi \nR2 Agenda Facebooki lehte.\nHoiatus! Video sisaldab tsenseerimata kujul emotsionaalseid vastuseid!\n "
        },
        {
          "title": "Galerii: ETV+ teeb aastalõpuintervjuu Eiki Nestoriga",
          "content": "ETV+ saatejuht Dmitri Pastuhhov teeb aasta viimasel päeval intervjuu riigikogu esimehe Eiki Nestoriga.\n \nIntervjuu on telekanali ETV+ eetris 31. detsembril kell 22.25.\n "
        },
        {
          "title": "Rasvatihane – generalist või hoopis spetsialist?",
          "content": "Liike võib ökoloogiliselt jagada spetsialistideks ja generalistideks. Kui spetsialistid on kohastunud kindlate keskkonnatingimustega ning kiirete muutuste toimudes võib neil liikidel raskeks minna, siis generalistid suudavad toime tulla väga mitmesugustes oludes – nii linnas kui ka maal, soojas ja külmas, metsas ning lagedamal alal.\n \nSeega ei ole ime, et generalistid on sagedased inimkaaslejad ehk liigid, kes on just oma suure kohanemisvõime ja vähese nõudlikkuse tõttu suutnud kohaneda linnaeluga ning arvukaks muutunud.\nÜks kõige tuntum generalist on inimene ise, kes suudab hakkama saada igas piirkonnas, välja arvatud arktilised alad. Inimesega suudavad selles sammu pidada vaid vähesed loomaliigid.\nKõikidele generalistidele on omane suhteliselt lai toiduspekter – süüakse seda, mis parasjagu kättesaadav ja toiduga ei pirtsutata.\nSamas võivad mitmetel puhkudel linnas elavate generalistide tervisenäitajad metsas elavate liigikaaslaste omadest kehvemad olla, kuna rämpstoitu on linnades külluses. Üldine arvamus generalistide toidueelistuste – pigem küll toiduvalimatuse – osas on, et linnas elavatel generalistidel on rämpstoitu külluses. Ometi on inimesed väga erinevate maitse-eelistustega – ühele maitseb paprika, teisele mitte; üks naudib täiel rinnal punapeeti, teine käib sellest suure kaarega mööda.\nKas rasvatihane saab endale sellist „pirtsutamist“ lubada või praagitakse „pirtsutajad“ loodusliku valiku poolt kiiresti välja?\nRasvatihane on liik, keda võib kahtlemata vähemalt toidu osas generalistiks pidada – ta sööb nii taimset kui ka loomset toitu, inimese läheduses lähevad kaubaks igasugused toidujäätmed.\nPesitsusajal moodustavad valdava osa poegadele toodavast toidust röövikud, nende osakaal aga sõltub suures osas elupaigast. Erinevusi võib täheldada nii okas-, leht- kui ka igihaljastes metsades pesitsevate rasvatihaste toidusedelis. Seega võiks laia toiduspektri alusel väita, et „pirtsaka“ liigiga tegemist ei ole.\nSiiski selgub, et nende pirtsakuse puudumine on vaid näiline.\nHiljutisest erinevaid tihaste toitumiskäitumist hõlmanud teadusuuringute kokkuvõttest selgub, et nii isendi kui ka populatsiooni tasemel on tegu spetsialistidega, kelle toitumine sõltub suuresti kohalikest oludest.\nNii on näiteks põhjapoolsete asurkondade rasvatihased, kuhu kuuluvad ka meil elavad isendid, pigem generalistid, kes söövad seda, mis parasjagu looduses külluses leidub. Vahemeremaades elutsevad rasvatihased on aga pigem spetsialistid, kuna sealne keskkond on mitmekesisem ja pakub rasvatihastele rohkem võimalusi ning lindudel on kasulikum spetsialiseeruda konkreetselt enda elupaiga ümbrusest leitavale toidule. Oma roll sellisel spetsialiseerumisel on kindlasti ka rasvatihase kognitiivsetel võimetel. Sinitihast aga peavad sama uuringu autorid nii liigi kui ka isendina üle kogu levila generalistiks.\nTäiendusena peab siiski märkima, et uuringu autorid põhinesid pesitsusajal poegadele toodavale toidule, mis ei võimalda teha järeldusi talvise toitumise kohta. Pidades silmas, et toitu on talvel märksa vähem, võib arvata, et meie rasvatihased on ka talvisel ajal generalistid ja söövad pea kõike toidumajades pakutavat. See aga kindlasti ei tähenda, et toidumajades peaks tihastele valimatult kõike pakkuma.\nRasvatihase aasta teadusuudised ilmuvad \nEesti ornitoloogiaühing veebipesas\n, neid toimetab Tartu ülikooli linnuökoloogia teadur Marko Mägi.\nAllikas: Pagani-Núñez E, Barnett CA, Gu H, Goodale E, 2016. \nThe need for new categorizations of dietary specialism incorporating spatio-temporal variability of individual diet specialization\n. Journal of Zoology\n "
        },
        {
          "title": "VIDEO | Ameeriklasest tagamees viskas Hiina kõrgliigas 74 punkti",
          "content": "Hiina korvpalli kõrgliigas nähti järjekordset suurepärast individuaalset sooritust, kui Jiangsu Tongxi (5-17) meeskonna eest mängiv ameeriklane Jared Cunningham viskas koguni 74 punkti.\n \nKuigi tema kodumeeskond kaotas 129:148 Fujianile (5-17), siis domineeris 25-aastane ja 193 cm pikkune Cunningham mängu, kui tõi 45 minutiga 74 silma (kahesed 15/24, kolmesed 7/14, vabavisked 23/29), 4 lauapalli ja 2 korvisöötu. Kasulikkuse reitinguks andis see sooritus koguni 54.\nVõitjate poolel jagunes skooritegemine palju ühtlasemalt, kui koguni viis mängumeest kogus vähemalt 20 silma - parimana tõid J.J. Hickson 34 punkti ja 10 lauapalli ning hiinlased Zhelin Wang ja TaiLong Zhao lisasid kumbki 27 punkti.\nLiiga liidrina jätkab Shanghai Sharksi (20-2) meeskond, kes sai 114:101 jagu Jiangsu Dragonsist (11-11). Võitjate kasuks kogus Jimmer Fredette 46 punkti, 8 lauapalli ja 5 söötu ning kaotajate edukaim oli MarShon Brooks 45 silma ja 6 sööduga.\n "
        },
        {
          "title": "Kohus mõistis Helsingi narkopolitsei eksjuhi pikaks ajaks vangi",
          "content": "Helsingi esimese astme kohus mõistis Helsingi narkopolitsei eksjuhi Jari Aarnio viie narkokuriteo ja 17 muu kuriteo eest kümneks aastaks vangi, koos varem mõistetud karistusega peab ta vanglas olema 13 aastat.\n \nPolitsei toimetab reaalselt vangi mõistetetud endise narkopolitsei juhi Aarnio vanglasse veel täna, vahendas Yle.\nProkurör nõudis talle nende kuritegude eest 11 aasta pikkust vangistust.\nSüüdistuse järgi korraldas Aarnio sadade kilode hašiši Soome toimetamist ning just tema oli see \"Pasila mees\", kelle isikut suures hašišikaubanduse kriminaaluurimises ei suudetud varem tuvastada.\nAarnio narkokuriteod puudutavad kokku 791 kilo hašiši Soome smugeldamist ja sellega äritsemist aastatel 2011-2012.\nKohus tõdes, et Aarnio oli narkoäri keskne tegelane kuni kinnipidamiseni 2013. aasta 11. novembril.\nÜhtlasi pani Aarnio toime hulga ametialaseid kuritegusid, kui takistas enda osalusega narkokuritegude uurimist.\nAmetikuritegude eest mõistis kohus süüdi veel ühe Helsingi narkopolitsei töötaja, kes aga ei osalenud Aarnio narkokuritegudes. Samas mõistis kohus ametikuritegudes õigeks kolm sama üksuse politseinikku.\nSamas kriminaalasjas said pikad vangistused ka Aarnio kaassüüdistatavad, kes ei olnud politseinikud.\nEelnevalt on Aarnio mõistetud kolmeks aastaks vangi ametiseisundi kuritarvitamise, suurkelmuse ja suures ulatuses altkäemaksu võtmise eest.\nVarasem kohtuotsus puudutas nn Trevoc afääri, kus Aarnio mahitusel ostis sellelt firmalt kokku 1,2 miljoni euro eest jälitusseadmeid Helsingi politsei, samas tuvastas uurimine, et Aarniol oli selles firmas varjatud osalus.\nAarnio ei ole end üheski kuriteos süüdi tunnistanud.\nEesti ajakirjanduses on ilmunud väiteid Aarnio väidetavast koostööst Eesti kuritegeliku ilmaga, kuid tema süüdistuses vastavaid episoode pole.\n "
        },
        {
          "title": "Kohus karistas arsti patsiendi surma eest tingimisi vangistusega",
          "content": "Viru maakohus tunnistas neljapäeval Ida-Viru keskhaiglas töötanud arsti süüdi ettevaatamatusest patsiendi surma põhjustamises ja karistas teda tingimisi vanglakaristusega.\n \nKohus tunnistas Igor Gorjatšjovi (43) süüdi oma tegevusetusega ettevaatamatusest patsiendi surma põhjustamises ja karistas teda tingimisi ühe aasta ja kuue kuu pikkuse vangistusega kaheaastase katseajaga, vahendas ERR-i venekeelne uudisteportaal.\nÜhtlasi mõistis kohus Gorjatšjovilt kannatanute tsiviilhagi katteks välja pisut üle 14 500 euro.\nProkurör Olga Dorogan taotles mehele mõnevõrra pikemat tingimisi vangistust ning temalt arstina töötamise õiguse ära võtmist. Samuti leidis prokurör, et kohus peaks rahuldama tema vastu esitatud tsiviilhagi ehk mõistma Gorjatšjovilt välja ligi 50 000 eurot.\nSüüdistuse jägi oli Gorjatšjov 2012. aasta 24. novembri õhtul Ida-Viru keskhaigla EMO-s valves, kui sinna toodi Sillamäelt 42-aastane Valeri, kellel kiirabibrigaad tuvastas madala vererõhu, kahvatu jume ja muud haigussümptomid ning mees oli ka korraks kaotanud teadvuse. Mees kaebas kõhuvalu üle.\nUmbes 12 tundi hiljem, 25. novembri varahommikul tuli samal brigaadil sõita jälle Sillamäele samasse majja, kus nad leidsid eest taas voodil lebava Valeri ning selgus, et EMO-s valves olnud arst Gorjatšjov (39) oli eelmisel õhtul haiglasse toodud patsiendi kodusele ravile saatnud diagnoosiga soolenakkus.\nKuna mehe seisund oli väga raske, siis toimetas kiirabibrigaad ta uuesti haiglasse ning kuigi talle tehti seal operatsioon, siis tema elu päästa enam ei õnnestunud.\nPärast mehe surma andsid lähedased juhtumi tervishoiuteenuste kvaliteedi ekspertkomisjonile, kus tuvastati, et tegemist oli arsti veaga ning käivitati kriminaaluurimine, mis viis arsti kohtu ette.\n "
        },
        {
          "title": "Carlos Tevezi 84 miljoniline üleminek Hiina klubisse sai ametlikuks",
          "content": "Endine Manchester Unitedi, Manchester City ja Juventuse ründaja Carlos Tevez lahkub Boca Juniorsist ning liitub Hiina jalgpalli superliiga meeskonna Shanghai Shenhua'ga, kes maksab tema eest väidetavalt koguni 84 miljonit eurot.\n \nGus Poayet'i juhndatav klubi avaldas ülemineku neljapäeval pärast seda, kui argentiinlane saabus Shanghaisse meditsiinilisele ülevaatusele, kirjutab \nSoccernet.ee\n.\nLisaks Tevezile mängib Andres Operi kunagises koduklubis välismaalastest ka Demba Ba, Obafemi Martins ning Fredy Guarin. Samuti on Shenhua'd tihedalt seostatud Angel Di Mariaga\n76 kohtumises Argentina koondist esindanud Tevez naasis oma kasvatajaklubisse Bocasse 2015. aastal. Poolteise aasta jooksul sai ta kohalikus kõrgliigas 34 mänguga kirja 14 väravat.\n "
        },
        {
          "title": "Aastalõpu viktoriin: mida mäletad lõppevast teadusaastast?",
          "content": "Ajal, mil iga sekund ilmub rohkem kui üks uus teadustöö, on raske kõigel silma peal hoida. Kokteilipidudel kimbatuse vältimiseks pani ERR Novaator veebiavarustes kõige enam kõneainet leidnud teadusteemade põhjal kokku mälu värskendava viktoriini. Head nuputamist!\n \n \n "
        },
        {
          "title": "Terviseamet registreeris esimesed gripist tingitud surmajuhud",
          "content": "Ülemiste hingamisteede viirusnakkuste tõttu vajas möödunud nädalal arstiabi 4560 inimest, kellest ligi pooled olid lapsed. Registreeritud on ka kolm gripist tingitud surmajuhtumit.\n \nArstide poole pöördunute üldarv kasvas nädalaga viis protsenti, nende hulgas kahekordistus grippi või gripitaolistesse haigustesse haigestunute osakaal, teatas terviseamet.\nGripikeskuse peaspetsialisti Olga Sadikova sõnul võib tänavusele gripihooajale iseloomulikuks pidada gripiviiruste varasemat kohale jõudmist.\n„Kui me tavaliselt hakkame gripiviiruseid registreerima jaanuaris ja viiruste leviku kõrghooaeg jääb veebruari või isegi märtsi, siis sel aastal algasid grippi haigestumised kuu aega varem,“ ütles ta. „Haigestumiste üldarv püsib siiski veel madalal tasemel ja selle põhjuseks võib lugeda alanud koolivaheaega, sest reeglina haigestuvad esmalt enim lapsed. Teiseks põhjuseks võib pidada alanud pühi, mis tähendab, et inimesed ei pruugi pöörduda haigestumise korral kohe arsti poole. Hospitaliseerimiste arv näitab aga, et tegelik haigestumiste arv võib olla ametlikust statistikast suurem\".\nHaigestunute seas on enim kuni viieaastaseid lapsi. Haigestumiste juurdekasv on aeglustunud laste vanuserühmades, kuid üle 30 protsendi kasvanud tööealiste ja vanemaealiste vanusrühmas.\nKolme haigla andmetel on gripi tõttu surnud sel hooajal kolm inimest. Kõik kuulusid riskirühmadesse nii vanuse kui ka raskete krooniliste haiguste tõttu, kõik olid vaktsineerimata.\nE-Tervise SA andmetel on hooaja algusest hospitaliseeritud 70 patsienti, neist 50 viimase kahe nädala jooksul. Hospitaliseeritutest 25 protsenti on olnud vanusrühmas 0-4 eluaastat, 18,5 protsenti vanusrühmas 5-14 ja 12 protsenti vanusrühmas 15- 19 eluaastat. Haiglasse sattunutest tööealisi on olnud veidi üle 24 protsendi, vanemaealisi üle 18 protsendi.\nIntensiivravi on gripi tõttu vajanud kuus inimest. Üks inimene oli vanuses 57 eluaastat, ülejäänud üle 65 aastast. Kõik kuulusid riskirühmadesse.\nPeamiseks haigestumise põhjustajaks on praegu gripiviirused, nende osakaal on kasvanud muude viiruste seas nüüdseks 62 protsendini. Hetkel domineerib Eestis A gripiviirus alatüüp A(H3N2). Kinnituse said 129 A-gripiviirust ja 6 B- gripiviirused.\nKokku on hooaja algusest laboratoorselt kinnitatud gripiviirust 285 korral, neist 278 korral on olnud tegu A ja seitsmel korral B-gripi juhuga.\nEuroopa gripiseirevõrgustiku andmetel loetakse haigestumuse intensiivsust keskmiseks Bulgaarias, Prantsusmaal, Itaalias, Luksemburgis, Hollandis, Slovakkias, Šveitsis, Portugalis ja Põhja Iirimaal. Teised riigid hindavad haigestumuse intensiivsust veel madalaks.\n "
        },
        {
          "title": "\"Aktuaalne kaamera\" võtab erisaates kokku lõppeva aasta",
          "content": "Reedel kell 20 jõuab ETV ekraanile \"Aktuaalse kaamera\" erisaade, mis võtab kokku lõppeva aasta kõige olulisemad sündmused.\n \nTänavu võtab \"Aktuaalne kaamera\" aasta kokku Tartus, värskelt valminud Eesti Rahva Muuseumis ja üheskoos vaadatakse üle kaadrid, mis sellest aastast mällu on jäänud. Oma mõtteid möödunud aastast jagavad teatrimees, kirjanik ja muusik Peeter Volkonski, välispoliitika ekspert Jüri Luik, presidendiks kandideerinud Siim Kallas ning mitmed teised inimesed Eestist ja kaugemalt.\nLoomulikult ei puudu saatest välispoliitilised teemad. Põhjalik pilk heidetakse USA-sse nüüd, mõni aeg pärast presidendivalimisi, ja uuritakse, milliste mõtetega oodatakse Donald Trumpi asumist presidendiametisse. Samuti saab kuulda, milline võiks olla võimalus lõpetada sõda Süürias.\n\"Aktuaalse kaamera\" erisaate vahendusel saab teada, missuguse hinnangu annab Eesti presidendivalimiste protsessile üks neil osalenu. Lisaks tutvustab aastat kokku võttev uudistesaade Eesti filmi tulevikutegijaid ning uurib, kui lähedal oleme täiesti iseseisvalt sõitvate autode loomisele.\nUudistesaade \"2016 Aktuaalses kaameras\" saatejuht on Astrid Kannel, toimetaja Epp Ehand, režissöör Krista Rannamäe.\nSaadet saab vaadata ka veebilehel \netv.ee\n otse või hiljem järele.\n "
        },
        {
          "title": "Galerii: Trad.Attack! möllas Kultuurikatlas täismajale",
          "content": "Ansambel Trad.Attack! andis kolmapäeva õhtul Kultuurikatlas enne aastalõppu täismajale pöörase kontserdi, mängides viimast korda kõiki albumilt \"AH!\" pärinevaid lugusid.\n \nLisaks anti fännidle maitsta ka palasid värskelt, kevadel ilmuvalt albumilt.\nÜllatusena nägi lisaks bändiliikmetele laval ka hunte, kasse, baleriine ja teisi tegelasi.\nTäna õhtul antakse Kultuurikatlas ka lisakontsert. Järgmine kord näeb Trad.Attack!-i Eestis esinemas alles juunikuus.\n "
        },
        {
          "title": "Prantsuse linnake pani koledale tupikteele nimeks Brexit",
          "content": "Prantsusmaa lõunaosas, Beaucaire'i väikelinnas sai üks uus tänav nime Brexiti ehk Suurbritannia Euroopa Liidust lahkumise järgi.\n \nNimevaliku algatas paremäärmuslikuks peetud Prantsuse Rahvusrindesse kuuluv linnapea Julien Sanchez, kelle sõnul on tegu austusavaldusega brittidele, kes otsustasid juunis Euroopa Liidust lahku lüüa, vahendas ajaleht L'Express.\nRahvusrinde presidendikandidaat Marine Le Pen on lubanud valimisvõidu korral viia ka Prantsusmaal läbi referendumi Euroopa Liitu kuulumise asjus ning EL-i vastaste võitu suvisel Briti referendumil on erakonna poliitikud nimetanud korduvalt innustavaks eeskujuks.\n33-aastane Sanchez teatas esmaspäeval, et linnavolikogu on tema ettepaneku heaks kiitnud 23 poolthäälega. Idee vastu oli üheksa saadikut. Linnapea nimetas seda austusavalduseks sõltumatute inimeste otsusele.\nLinnapea Sanchez lisas, et Euroopa Liidu algatajate nime kandvaid tänavaid on Prantsusmaal juba piisavalt ning seega on Brexiti-nimelise tänava näol tegu ka olukorda tasakaalustava sammuga. Kohalikule raadiole rääkis meer, et on juba saanud Suurbritanniast õnnitlussõnumeid.\nBrexiti tänav ei vii kuhugi ning algab ja lõpeb Schumani tänaval\nSotsiaalses meedias on Beaucaire'i tööstuspiirkonnas asuv uus tänav ehk \nRue du Brexit\n pälvinud aga humoorikat tähelepanu sellega, et tänav ei vii tegelikult mitte kuhugi. Lühike tänav pöörab saja meetri pärast tagasi ja lõpeb üsna lähedal alguspunktile.\nLisaks on märkimisväärne, et \nRue du Brexit\n algab ja lõpeb Robert Schumani nimelisel tänaval. Schuman oli Prantsuse riigimees, keda peetakse Euroopa Liidu idee üheks peamistest algatajatest ning 1950. aasta Schumani deklaratsiooni tõttu tähistatakse 9. maid praegu Euroopa päevana. \nSee this picture of \"Rue du Brexit\". \npic.twitter.com/zaVuRFHhX9\n\n— George Peretz QC (@GeorgePeretzQC) \nDecember 26, 2016\nEurope : Le conseil municipal de Beaucaire crée la \"rue du Brexit\" pour rendre hommage au choix du peuple Britannique souverain. \npic.twitter.com/X2as1czVQO\n\n— Julien Sanchez (@jsanchez_fn) \nDecember 26, 2016\n "
        },
        {
          "title": "Gazprom esitas Euroopa Komisjonile ettepanekud uurimise lõpetamiseks",
          "content": "Konkurentsireeglite rikkumises süüdistatav Vene energiahiid Gazprom on esitanud Brüsselile ettepanekud, millega üritab lõpetada viis aastat väldanud uurimist ning trahvist pääseda.\n \nGazprom ei avaldanud oma pakkumise üksikasju, kuid teatas, et plaan peaks lahendama Euroopa Komisjoni mured mõistlikus ja võimalikus ulatuses, vahendas Financial Times.\n\"Loodame et komisjon ja lõpuks ka turud vastavad meie ettepanekule positiivselt, võimaldades juhtumi lähitulevikus lõpetada,\" teatas ettevõte.\nKui komisjon peaks pakkumise vastu võtma, tähendaks see Gazpromile trahvidest ja tingimustest pääsemist. See võib aga pahandada Baltimaid ning teisi Kesk- ja Ida-Euroopa riike, mis on ettevõttele karmimat karistust nõudnud.\nELile teevad muret kolm küsimust: lepingutingimused, mis takistavad piiriülest gaasimüüki, gaasivarustuse sidumine investeeringutega gaasijuhtmetesse ning ebaõiglane gaasi hinnastamine Bulgaarias, Eestis, Lätis, Leedus ja Poolas.\nGazprom on juba teinud lepingutes muudatusi, et kõrvaldada gaasi edasimüümise piirangud ning loobuda eelistest, mis ta on saanud, muutes gaasitarne eeltingimuseks gaasijuhtmetega nõustumise. Muudatused on tehtud komisjoni survel, et suurendada konkurentsi Euroopa energiaturul.\nEuroopa Liidu konkurentsivolinik Margrethe Vestager ütles oktoobris, et lepe peaks tagama gaasitarne Kesk- ja Ida-Euroopa riikidesse konkurentsivõimelise hinnaga.\nKomisjon lubas pakkumist põhjalikult uurida\nEuroopa Komisjon kinnitas, et on Gazpromilt pakkumise saanud ja kaalub seda põhjalikult. Protsessi kuulub ka nn turutest, mille puhul komisjon kuulab konkurentide ja teiste huvitatud osapoolte arvamusi.\nKokkuleppele jõudmine tähendaks Brüsseli ühe suurema ja kauem kestnud monopoliuurimise lõppemist. Protsess algas 2011. aasta septembris, mil kümne riigi 20 paigas korraldati etteteatamata reid.\nVarem on Eesti konkurentsiameti juht Märt Ots öelnud, et konkurentsiõiguse rikkumisele peaks kahtlemata järgnema mingisugune trahv ning kui asi ilma sanktsioonideta lihtsalt ära lõpetatakse, ei oleks see õige.\nKa majandusministeeriumi energeetika asekantsler Ando Leppiman on kommenteerinud, et kui rikkumine on toime pandud, peaksid sellele järgnema sanktsioonid.\n\"Kui me vaatame seda, et mis moodi hindab Euroopa Komisjon ja nende konkurentsi peadirektoraat seda, kui erinevad liikmesriigid [rikuvad] /.../ konkurentsieelise saamiseks riigiabi andmise reegleid, /.../ ja selle eest tuleb maksta trahvi, siis tekib küsimus, miks me ei peaks nii käituma kolmandate riikide ja nende ettevõtete suhtes,\" ütles Leppiman ERRile oktoobris, kui Financial Times esimest korda Gazpromiga leppe sõlmimise võimalusest kirjutas.\n "
        },
        {
          "title": "Arvustus. Peter Doherty rahutu loomus mahub seekord plaadile",
          "content": "Uus plaat\nPeter Doherty\n\"Hamburg Demonstrations\" (BMG)\n9/10\n \nEsmajoones kollektiividest \nThe Libertines\n ja Babyshambles tuntud laulja ning laulukirjutaja Pete Doherty \n(NB! plaadikaanel on ta nüüd Peter, mitte enam Pete - toim.)\n teine sooloalbum \"Hamburg Demonstrations\" jätkab põhijoontes 2009. aastal ilmunud \n\"Grace/Wasterlandsiga\"\n alustatut. Mõistagi ei tähenda see, et plaadid oleksid kontseptuaalselt seotud, vaid et seitsme ja poole aastase vaheajaga ilmunud albumeid ühendab üha mitmekihilisemaks muutuva Doherty isikupära ja tema muusikalise väljenduse orgaaniline areng.\n\"Hamburg Demonstrationsi\" puhul tõusevad üha selgemalt esile nii\n Peter Doherty\n muusikalised mõjutajad kui tema elulooline taust, aga üldse mitte nii otsesõnu, kui esmapilgul arvata võiks. Muidugi võib mõndagi kaarteavavat leida ka laulutekstides, kuid palju olulisem roll on diskreetsetel muusikalistel allusioonidel.\nNii võib plaadilt hõlpsalt leida bobdylanlikke jooni \n(\"Hell To Pay At The Gates Of Heaven\")\n või Lou Reedile iseloomulikku muusikalist eneseväljendust (\"A Spy In The House Of Love\"). Kuid hea tahtmise puhul hakkab kõrva ka mõndagi johnlennonlikku (\"Flags From The Old Regime\") ning vanale ehk siis noorele Leonard Cohenile omast (\"She Is Far\"). Ent kõik need nüansikesed sulanduvad sujuvalt ja orgaaniliselt Doherty enda muusika ning eneseväljendusega, andes tulemuseks hulga ülimalt põnevaid palu (\n\"I Don’t Love Anyone (But You’re Not Just Anyone)\" (vaadake alt videot)\n või \n\"Down For The Outing\"\n), mis katkestuste ja hektiliste tunnetusnihetega väljendavad üllatavalt mitmekesiselt ja süvitsiminevalt laululooja rahutuvõitu loomust.\nSeega ilmestab teiste artistide kaudne tsiteerimine küll Peter Doherty loomingut, ent põhiliseks jääb siiski tema enda muusikaline tunnetus ja eneseväljendus. Sestap võiks öelda, et kokkuvõttes on \"Hamburg Demonstrations\" ootamatult rikkalik (seda seekord ka produktsiooni mõttes!) ja tugev album. Üsna pretensioonitu, aga seda jõulisem ja tõsiseltvõetavam.\n \n "
        },
        {
          "title": "Peeter Helme, Tiit Aleksejev ja Maarja Kangro võtsid kokku möödunud kirjandusaasta",
          "content": "Vikerraadios vaatasid möödunud kirjandusaastale tagasi Eesti Kirjanike Liidu esimees Tiit Aleksejev, kirjanik Maarja Kangro ja arutelu juhtinud Peeter Helme.\n \nKirjanik Maarja Kangro tõdes Vikerraadios, et kuigi aasta on lihtsalt tinglik periood, millele tagasi vaadata ja mille pealt kokkuvõtteid teha, siis saab sealt teatud tendentse ikkagi välja lugeda. \"Silma hakkab ajaloolise tausta kasutamine oma lugude esitamisel,\" ütles Kangro ja selgitas, et inimestele meeldib teise maailmasõja aeg, samuti kirjutatakse rohkem ka 1950. aastatest. \"See on piisavalt traumaatiline periood,\" kinnitas ta ja nentis, et sealjuures stagnaajast pole viimasel ajal eriti kirjutatud.\nKangrole on silma jäänud ka rohke blogi- ja ilukirjanduse segunemine. \"Nende seas näiteks nihilist.fm-i teos \n\"Kuidas minust sai HAPKOMAH\"\n,\" ütles kirjanik ja tõi välja, et enne seda teost ilmselt suur hulk inimesi fentanüüli nii suurest levikust teadlikud ei olnud. \"Oluline ei ole tegelikult isegi see, kas teose keskmes olev HAPKOMAH tegelikult olemas on, sest ka pseudoautentsuse korral on sellise teose avaldamine märgilise tähtsusega.\"\nAjaloolist tausta kasutavad Maarja Kangro arvates ka Ilmar Taska teoses \n\"Pobeda 1946\"\n ja Kai Aareleid raamatus \n\"Linnade põletamine\"\n, kus on tema sõnul ajalugu küll pigem taustaks. \"Esiplaanil on siiski isiklik lugu.\"\nSamuti tõi ta välja Andrei Hvostovi värske teose \n\"Šokolaadist prints\"\n, mida Kangro seni küll veel lugenud ei ole, kuid teos tundub talle kuuldu põhjus küllaltki huvitav.\nEesti Kirjanike Liidu juht Tiit Aleksejev tõi võrdluseks välja, et kui paar dekaadi tagasi pöördusid autorid ajaloo poole identiteediotsinguteks, siis tänaseks otsitakse ajaloost selgust ja turvatunnet. \"2016 oli ikkagi väga kaootiline ning ängistav aasta,\" tõdes ta ja mainis ajalootausta külje pealt kaaskõneleja Maarja Kangro teost \n\"Klaaslaps\"\n, kus on teravalt esil Ukraina temaatika.\nMihkel Muti \n\"Eesti ümberlõikaja\"\n vaatab Aleksejevi arvates võõrahirmu ja ühtlasi ka eestlase eneseteadvustamist väga peenelt. \"Seal lõpus on ka päris hariv traktaat pealkirjaga \"Lääne-Rooma languse ja tänapäevase Euroopa võrdlevaid piirjooni\", lisas ta. \"Sellest romaanist tuleb välja see, et kui ajad keeravad pisut ärevamaks, siis Euroopa identiteet on tegelikult küllaltki habras.\"\nTiit Aleksejev tõi möödunud aastast välja ka Eeva Pargi \n\"Lemmikloomade paradiisi\"\n, tõdedes, et tema jaoks on tegu väga hästi komponeeritud teosega. \"See on äärmiselt loomulik lugemine, kust igaühel on midagi õppida,\" ütles ta ja nentis, et Eeva Park on loominguliselt tippvormis.\nJuttu tuli ka kirjanikupalgast, mille peale Maarja Kangro sõnas, et tema ennast riigikirjanikuna ei tunne. \"Seda on raske ette kujutada, milline oleks see konkreetne riigikirjaniku tunne, sest siis peaks vist olema ka otsene riigipoolne tellimus,\" ütles ta ja lisas, et ühiskondlikku survet tunneks ta see-eest ka ilma selle palgata. \"Ma olen alati tahtnud teha midagi sellist, millel on kõlapinda, ning see on läinud aastatega aina tähtsamaks,\" selgitas Kangro.\n\"Mul oli hea meel, et sel aastal ilmusid ka Margus Oti \n\"Pärimuslikud esseed\"\n ja Hasso Krulli arvustuste ja esseede kogumik \n\"Mõistatuse sild\"\n,\" ütles Kangro ja kiitis väga ka Eesti tõlkijaid. \"Palju väärt kraami on välja tulnud, nende seas näiteks Titus Liviuse \n\"Linna asutamisest alates\"\n ja Margus Oti tõlgitud Spinoza \n\"Eetika\"\n, mulle endale läks eriti hinge ka Sergei Zavjalovi \n\"Ars Poetica\"\n,\" tõi ta välja ja nentis, et Zavjalovi teosest tulid mitmed luuletused tuttavad ette, kuna ta oli neid käsitlenud kunagi põhikoolis. \"Seal oli palju toredaid taaskohtumisi.\"\nPeeter Helme mainis olulistest tõlketeostest Dante \n\"Purgatooriumi\"\n ning Mika Waltari \n\"Riigi vaenlast\"\n. \"Eesti kirjandust on rikastatud väga oluliste teostega,\" ütles ta.\nTiit Aleksejevit puudutas möödunud aastal ilmunud tõlketeostest eriti Svetlana Aleksijevitši \n\"Sõda ei ole naise nägu\"\n, mille puhul on tegu pihtimusromaaniga. \"Kusjuures neid pihtijaid hääli on seal raamatus sõna otseses mõttes paarsada,\" ütles ta ja võrdles Aleksijevitši teost Maarja Kangro \"Klaaslapsega\". \"Seal on samamoodi väga otsene ütlemine ning ei kardeta tabusid.\"\nMöödunud kirjandusaastal jõudsid eesti keelde ka mitmed olulised Prantsuse kirjanike teosed, mille seast Peeter Helme märkis Michel Houellebecqi teoseid \n\"Alistumine\"\n ning \n\"Platvorm\"\n ja Mathias Enardi raamatut \n\"Varaste tänav\"\n. Nende teoste kõrval tõstis Maarja Kangro esile ka \nVikerkaare paremäärmusluse erinumbri\n. \"Niisugust nähtust analüütiliselt käsitleda oli väga vajalik,\" tõdes ta.\nAleksejev kiitis \n2016. aasta Loomingu Raamatukogu\n hooaega, kus ilmus tems arvates väga palju head proosat. Samuti tõi ta välja Andrei Ivanovi \n\"Argonaudi\"\n, mille puhul on tegu tõelise polüfooniaga. \"Andrei Ivanovil on õnne, et teda tõlgib Veronika Einberg, see on väga õnnestunud tõlge.\"\nLuulevaldkonnast pidas Peeter Helme mainimisväärseks Kaur Riismaa luulekogu \n\"Soekülm\"\n. Maarja Kangro rõhutas aga Tõnis Vilu teost \n\"Kink psühholoogile\"\n, mis on tema arvates väga tore eneseirooniline aruanne võitlusest meeleoluhäiretega. \"Samuti tuli Jüri Kolgil välja \n\"Igapidi üks õnn ja rõõm\"\n, oluline on ka Mariliin Vassenini kakskeelne luulekogu \n\"Eleegiad\"\n\", lisas Kangro ja mainis ka Rein Raua jahmatava pealkirjaga luulekogu \n\"Unelindude rasked saapad\"\n. Tiit Aleksejev tõstis esile Ivar Silla teost \n\"Heinakõrred\"\n, mis Helme sõnul ei ole kerge lugemine.\nMaarja Kangro tõi möödunud aastast esile ka ulme- ja eksperimentaalkirjanduse liini. \"Mulle kingiti sünnipäevaks just kaks teost, üks neist Tõnis Tootseni \n\"Esimene päev\"\n, mis on nii-öelda käsitsi kirjutatud teos, samuti ka Steven Vihalemma \n\"6ism2e_dpi_error:_unsupported_personality\"\n, mis näitab väga hästi Õismäe psühhedeeliat,\" kinnitas ta.\n "
        },
        {
          "title": "NHL-i liiderklubi Pittsburgh Penguins teenis kaotusseisust võidu",
          "content": "Hokiliigas NHL sai liiga punktiliider Pittsburgh Penguins kodujääl rasked võidupunktid, kui kaotusseisust alistati 3:2 (0:1, 1:1, 2:0) Carolina Hurricanes. Penguinsi poolel tegid skoori Sidney Crosby, Carl Hagelin ja Chris Kunitz.\n \nPenguins on 37 mänguga kogunud 53 punkti ning edestab Columbus Blue Jacketsit ühe silmaga, kuid seejuures on neil konkurendist koguni neli mängu rohkem peetud.\nKolmapäeval nähti ka ühte kübaratrikki, kui Robby Fabbri viskas kolm väravat 6:3 võidumängus Philadelphia Flyersi vastu.\nTulemused:\nFlorida - Toronto kv 2:3 \nPittsburgh - Carolina 3:2 \nTampa Bay - Montreal la 4:3 \nSt. Louis - Philadelphia 6:3 \nVancouver - Los Angeles 2:1\n "
        },
        {
          "title": "Põhikooli ja gümnaasiumi õpetaja töötasu alammäär tõuseb",
          "content": "Valitsus kinnitas neljapäeval põhikooli ja gümnaasiumi õpetaja töötasu alammäära, mis veidi tõuseb.\n \nEelnõu kohaselt kehtestab valitsus 2017. aasta 1. jaanuarist põhikooli ja gümnaasiumi õpetaja töötasu alammääraks täistööajaga töötamisel 1000 eurot kuus ja 1. septembrist 1050 eurot kuus.\nRiigieelarveline lisaraha lubab samal ajal tõsta õpetajate keskmise palga aasta esimesel poolel vähemalt 1200 euroni ja sügisel vähemalt 1260 euroni. Käesoleval aastal on õpetaja töötasu alammäär 958 eurot kuus. Valitsus on võtnud eesmärgiks tõsta 2019. aastaks õpetajate töötasu 120 protsenti Eesti keskmisest palgast.\nHaridus- ja teadusministri Mailis Repsi sõnul on kahel korral toimuv tõus vajalik kindlustamaks, et õpetajate töötasu kasvab tunduvalt kiiremini Eesti keskmisest palgast. \"Nii üldharidus- kui ka kutsekoolide ja lasteaiaõpetajate tempokamat palgatõusu on vaja, et motiveerida häid õpetajaid koolis püsima ning noori õpetajakutset valima. Kokku suureneb õpetajate töötasu alammäär võrreldes lõppeva aastaga pea kümme protsenti,\" märkis minister Reps.\n2017. aasta riigieelarves on planeeritud riigi-, kohalike omavalitsuste ning eraüldhariduskoolide õpetajate tööjõukuludeks 18 miljonit eurot rohkem kui tänavu. Lisaks kasvab ka kutseõppeasutuste õpetajate palk.\nEraldi võtab ministeerium aasta alguses fookussesse lasteaiaõpetajate palgad ning jaanuaris töötatakse välja lasteaiaõpetajate palgakasvu motiveerimise põhimõtted. Valitsuse tegevusprogrammi üks eesmärke on aidata omavalitsustel tõsta lasteaiaõpetajate töötasud vähemalt kooliõpetajate palga alammäärani. Veebruariks töötab ministeerium välja ka omavalitsuste ja tugispetsialistide toetamise põhimõtted, et parandada lastele ning noortele vajalike tugiteenuste kättesaadavust.\n "
        },
        {
          "title": "Nääme tahab riigikohtult enda süüdimõistmise tühistamist",
          "content": "Tallinna linna raha omastamises süüdi mõistetud Kesklinna linnaosa keskerakondlasest vanem Alar Nääme tahab riigikohtult õigeksmõistmist.\n \nRiigikohus ei ole veel otsustanud, kas võtab Nääme advokaadi esitatud kassatsioonkaebuse arutusele.\nRingkonnakohus jättis 20. septembril muutmata Harju maakohtu suvise otsuse, millega Nääme sai rahalise karistuse 6300 eurot.\nMaakohus mõistis Näämele sama karistuse, mida taotles talle kohtuvaidluses riigiprokurör Inna Ombler.\nRiigiprokuratuur süüdistab Näämet ametiisikuna ebaseaduslikult Tallinna linna eelarveliste vahendite kasutamises ligi 2800 euro ulatuses.\nSüüdistuse järgi korraldas Nääme mullu jaanuaris ja veebruaris kaks kontserti Valga kultuuri- ja huvialakeskuses, mis olid osalejatele tasuta ning korraldatud selleks, et mõjutada kohalikke valijaid andma 2015. aasta riigikogu valimistel oma hääl temale.\nTallinna Kesklinna linnaosa vanem Nääme oli tollal Keskerakonna riigikogu kandidaat Valga-, Võru- ja Põlvamaal.\nNäämet süüdistatakse selles, et vältimaks valimiskampaaniaks isikliku raha kasutamist, korraldas ta ürituste kulude tasumise Tallinna Kesklinna valitsuse eelarvest.\nSüüdistuse järgi tasuti Tallinna Kesklinna valitsuse eelarvest ürituste üüri-, kuid ka transpordi-, toitlustamise-, muusika- ja tehnika rendi arveid.\nEeluurimisel kogutud andmete järgi korraldas Nääme Valga elanike kontsertidele kutsumise flaieritega, mis ühtlasi tutvustasid Näämet kui riigikokku kandideerijat, sisaldasid Keskerakonna sümboolikat ja kandidaadi valimislubadusi.\nNääme oli Keskerakonna riigikogu kandidaat Valga-, Võru- ja Põlvamaal.\nKriminaalasja uuris kaitsepolitsei ning uurimist juhtis riigiprokuratuur.\n "
        },
        {
          "title": "Aastahitt 2015 võitja Karl-Erik Taukar: eelmisel aastal võitis õige laul",
          "content": "Eelmise aasta Raadio 2 Aastahiti võitja Karl-Erik Taukar ei julge veel ennustada, kas ka tänavu võidab tema laul, kuid usub, et eelmise aasta pala \"Segased lood\" oli esikohta väärt.\n \n\"\"Segased lood\", mis eelmisel aastal võitis, oli igas mõttes hästi ajastatud ja sellele loole töötas väga hästi kaasa ka video. Usun, et eelmisel aastal võitis küll õige laul,\" tunnistas Taukar Raadio 2 saates \"Hommik\".\nTaukar lisas, et sel aastal on tema tugevaim lugu \"Tähti täis on öö\", mis ehk võidu toob. \"Kõigepealt on see muidugi tugev eeldus, et see võimalus üldse olemas on, aga ma julgeks arvata, et kui inimesed on piisavalt hääli andnud, siis ehk loo \"Tähti täis on öö\" poolt,\" ütles Taukar.\nMuusik kinnitas, et oma hittide esitamisest ta veel väsinud pole. \"Ma olen laulnud neid laule neli aastat Ivo Linna laulab sära silmas \"Kikilipsu\" veel 50 aastat hiljem. Mulle meeldivad enda laulud ka, need on ka head laulud,\" kiitis ta ja tunnistas, et andis aastahiti hääletusele ka ise oma panuse, kuid ei taha paljastada, kas tema hääl läks iseendale või hoopis ühele säravale naisartistile.\nKui muusika-aastat kokku võtta, tunnistas Taukar, et suured fenomenid Eesti muusikas pigem puudusid. \"Kõik teavad, et 2016 ei olnud muusikas eriti tore aasta, sest erakordselt paljud suured artistid on meie hulgast lahkunud. Vähemalt Eesti muusikas oli tore ja stabiilne aasta ja nii nagu ma mujalt olen kuulnud, siis üksikuid teravikke selles polnud, vaid pigem ühtlaselt tore aasta,\" tõdes Taukar. Välismaistest lauludest tõi Taukar esile The Chainsmokersi lugu \" Closer\". \"See on üks vähestest EDM-i lugudest, mis mulle meeldib,\" kiitis Taukar laulu. \n "
        },
        {
          "title": "VIKTORIIN | Kui hästi tunned Eesti aasta sportlasi?",
          "content": "Tänavu valiti Eesti aasta meessportlaseks 400 meetri tõkkejooksja Rasmus Mägi, naissportlaseks kaugushüppaja Ksenija Balta, võistkonnaks sõudmise paarisaeruline neljapaat ja treeneriks paatkonna juhendaja Matti Killing. Kui hästi meie sangareid tunned? Testi oma teadmisi alljärgneva viktoriini abil.\n \n \n "
        },
        {
          "title": "Täna sajab vihma, lörtsi ja pärastlõunal ka lund",
          "content": "\n\t\t\t\t\tHelve Meitern\r\n\t\t\t\t\t\t\t\t\t"
        },
        {
          "title": "Koristamata heina toetused kaovad",
          "content": "Maaeluministeeriumis on ettevalmistamisel otsetoetuste tingimuste muudatused, mis toovad kaheaastase üleminekuajaga alates 2019. aastast kohustuse koristada põllumajandusmaa hooldamisel hekseldatud rohi. Otsus aitab suunata toetusi tegelikele põllumajandustootjatele.\n \nRiik hakkas nn euroheinategu piirama alates 2015. aastast, kui maaomanik võis tootmisest ajutiselt kõrvale jäetud põllumajandusmaal hekseldada ja jätta heina maha alla kümne hektari suuruse põllumajandusmaa puhul ning seda ületavast maast kümne protsendi puhul. 2016. aasta taotlusvoorus lubati põllumajandusmaa hooldamisel jätta niidetud hein koristamata kuni 15 protsendil nõuetekohaselt hooldatud põllumajandusmaast.\n„Kuna Euroopa Komisjon juhtis tähelepanu, et põllumajandusmaa hooldamise nõue peab rakenduma kogu põllumajandusmaale ühetaoliselt, vaatasime koostöös sektori esindajatega otsetoetuste maksmise tingimused üle,“ ütles maaeluminister Tarmo Tamm. „Kaalusime võimalike variantidena, kas kohustada edaspidi hekseldatud rohtu ilma erisuseta täies ulatuses kokku koguma või lubada hekseldada ilma heksli kokku kogumiseta. Võttes arvesse põllumeeste esindusorganisatsioonide ettepanekuid, oleme otsustanud seada alates 2019. aastast rohumaadel kohustuse hekseldatud rohu koristamiseks täies ulatuses, et sellega „euroheina“ tegemist tulevikus veelgi piirata.“\nOtsetoetusi makstakse põllumajandusliku tegevuse eest, s.o kas põllumajandustoodete tootmine või põllumajandusmaa hoidmine karjatamiseks ja harimiseks sobilikus seisukorras. Alates Euroopa Liiduga liitumisest on Eestis põllumajandustootmises mittekasutatava maa pindala kasvanud, ulatudes 2015. aastal 125 000 hektarini. Sellest maast ligikaudu poolt kasutavad need, kes põllukultuure ja püsikultuure ei kasvata ning põllumajandusloomi ei pea.\nMaaeluminister Tarmo Tamme sõnul oli põllumajandusmaa hooldamise eest toetuse maksmise algne eesmärk aidata põllumeestel ebasoodsa turukonjunktuuriga toime tulla, et mitte suunata neid tootma vaid toetuse saamiseks, kuid kohati on sellest kujunenud omaette ettevõtlusvorm.\n„Selline olukord vajab kindlasti muutmist, et suunata otsetoetused aktiivsetele põllumajandustootjatele, kes väärindaksid meie põllumajandusmaa ressurssi kohaliku toidu näol,“ ütles Tarmo Tamm. „Samas on oluline arvestada, et Eesti riigil on kohustus püsirohumaa säilitamiseks teatud tasemel kogu põllumajandusmaast. Seepärast anname uue nõudega kohanemiseks kaheaastase üleminekuaja, et tootjad saaksid selle aja jooksul oma äriplaani ja tootmisotsused ümber vaadata.“\n \n "
        },
        {
          "title": "Apollo ei müü enam Ilmamaa ega Pegasuse raamatuid",
          "content": "Apollo raamatukauplused lõpetasid üleeile lepingu kirjastustega Ilmamaa ja Pegasus. Apollo Holding OÜ juhatuse liige Mauri Dorbek kinnitas lepingute lõpetamist, aga ütles, et tänase seisuga on mõlemad kirjastused saanud uued lepinguprojektid.\n \n27. detsembril saatis Apollo Holding OÜ juhatuse liige Mauri Dorbek kirjastustele Ilmamaa ja Pegasus lepingu ülesütlemise teate, mis tähendab, et alates järgmise aasta märtsist ei ole nende kirjastuste raamatud Apollo raamatupoodides enam saadaval.\n\"Ilmamaale võivad lisanduda teisedki kirjastused, sest Apollo sooviks on olla eelkõige meelelahutuskeskus, mitte niivõrd spetsialiseeritud ja võimalikult laia valikuga raamatupood,\" ütles Ilmamaa esindaja Mart Jagomägi, lisades, et pikaajalise koostöö lõpetamise Apollo poolt tingis see, et Apollo ei suuda või ei taha võtta Ilmamaalt raamatuid müügiks samadel tingimustel, millistel teine Eesti suurem raamatupoodide kett Rahva Raamat AS, vaid soovib neid saada endale soodsamatel tingimustel. \"Ilmamaa jällegi ei pea Apollole eelise andmist põhjendatuks.\"\nApollo raamatukauplused võtavad alates 2017 jaanuarist kirjastustelt 2 protsenti raamatu pealt tasu rohkem. Jagomägi kinnitusel nemad sellega nõus ei olnud, mispeale Apollo lepingu Ilmamaaga lõpetas.\n\"Me ei jäänud nõusse Apollo poolt peale sunnitud tingimustega, mispeale saatis Apollo teate lepingu lõpetamisest,\" ütles kirjastuse Pegasus juhatuse liige Andres Tiisler ERRi kultuuriportaalile. \"Minu jaoks on see arusaamatu, sest me pakkusime Apollole lahendust, et nemad saaksid rohkem raha ja meie ka ei kannataks.\"\n\"Apollo saab sellisest sammust ainult kaotada,\" lisas Tiisler. \"Tegelikult mõlemad pooled saavad ainult kaotada.\"\nUued lepinguprojektid\n\"Oleme hetkeseisuga saatnud kaks lepingulõpetamise teadet, need on kirjastus Ilmamaa ja kirjastus Pegasus,\" kinnitas Apollo Holding OÜ juhatuse liige Mauri Dorbek ERRi kultuuriportaalile. \"Mõlemad kirjastused on ka tänase seisuga saanud uued lepinguprojektid, nagu kohtumisel kirjastustega kokku sai lepitud.\"\nDorbek lisas, et väga kurb on vaadata, et kaks kirjastust on omavahelised lepingulised läbirääkimised toonud meediasse. \"Meil on nii suuremaid kui ka väiksemaid partnereid kokku ligikaudu 1500 ja nende kõikidega eraldi lepingud, igaühega omaette tingimused, mis on konfidentsiaalsed. Seega antud lepingusisusid me ei tohi avalikult meedias kommenteerida.\"\n\"Mis puudutab kirjastus Ilmamaa pressiteadet, siis veelkord, Apollo soovib kõigi kirjastuste toodangut müüa, samamoodi Ilmamaa oma. Usun, et oleme seda ka tublisti teinud,\" ütles Dorbek.\nDorbek vaidleb vastu Ilmamaa direktori Mart Jagomägi väitele, justkui Apollo ei sooviks olla spetsialiseerunud raamatupood. \"Oleme sel suunal kogu aeg tööd teinud ja plaanime ka edaspidi teha. Vastasel juhul ei omaks Apollo viiteteist raamatupoodi üle Eesti.\"\nTiisleri sõnul moodustavad Apollo raamatukauplused Pegasuse kirjastuse müügist 30 protsenti. Kuidas seda kompenseerida? \"Otsime täiendavaid võimalusi,\" ütles Andres Tiisler. \"Mõned ideed on. Panustame internetti rohkem.\" Tiisler ütles, et lootus siiski jääb, et lepingud vaadatakse tulevikus üle.\nPraeguse seisuga pole järgmise aasta märtsist alates Apollo raamatupoodides enam saadaval sellised sarjad nagu \"Eesti mõttelugu\" ja suures osas ka \"Avatud eesti raamat\", lisaks paljud luulekogud (Artur Alliksaar, Ernst Enno, Indrek Hirv, Hando Runnel jne.) jpm, samuti Pegasuse ilukirjandusteosed, sealhulgas kõrgel tasemel põnevikevalik, samuti dokumentalistikakirjanduse valik, rikkalikult noortekirjandust jm.\n\"Apollo pärast ei pea siiski muretsema, sest juba varasemalt kinnitas Apollo Holding OÜ nõukogu liige Ivar Vendelin, et Apollo ei pane isegi mitte tähele, et ta enam Ilmamaa raamatuid ei müü,\" märkis Mart Jagomägi veel ERRi kultuuriportaalile.\nPegasus kutsub kirjastusi jõude ühendama\n\"Kõik kirjastused, ühinege, ärge olge nõus Apollo poolt pealesurutavate tingimustega,\" kutsus üles Andres Tiisler.\nTänapäeva kirjastuse juht Tauno Vahter kinnitas kultuuriportaalile, et nende koostöö Apollo raamatukauplustega jätkub.\n\"Ekspress Grupi raamatukirjastuse Hea Lugu ja Apollo vahelised läbirääkimised on kokku lepitud uue aasta esimeseks nädalaks, nende tulemust ei oska prognoosida,\" kommenteeris kirjastuse Hea Lugu tegevjuht Tiina Kaalep.\nKirjastuse Varrak peatoimetaja Krista Kaer kinnitas Varraku ja Apollo koostöö jätkumist. \"Varraku raamatuid müüakse Apollos,\" ütles Kaer.\nTallinna Ülikooli kirjastuse peatoimetaja Rebekka Lotmani sõnul jätkavad nad koostööd Apolloga.\nMenu kirjastuse juht Janari Lage teatas, et tal on kohtumine Apollo juhatajaga 4. jaanuaril.\n\"Koolibri ja Apollo vahel läbirääkimised veel käivad, aga loomulikult me ei soovi, et raamatute hinnad ostja jaoks veelgi tõuseksid,\" ütles Koolibri peatoimetaja Kadri Rahusaar.\n "
        },
        {
          "title": "TÜ raamatukogu taasavamise tähtaeg on senini teadmata",
          "content": "Kuigi ülikoolides käivad eksamid, ei saa Tartu ülikooli raamatukogu oma uksi tudengitele avada, sest sügisel lõppema pidanud remont ei ole siiani valmis ning praegu pole teada ka seda, millal ehitajad töödega lõpule jõuavad.\n \nTartu ülikooli remondis olev raamatukogu pidi külastajatele uksed avama 4. oktoobriks, siis lükkus see 30. novembrisse ja lõpuks 12. detsembrile. Rohkem kui kuu aega tagasi sõnas raamatukogu teenindusosakonna juhataja Olga Einasto et loodetavasti saavad tudengid sessi ajal nende majas õppida, vahendasid ERRi raadiouudised.\nReaalsus on siiski teine - raamatukokku niipea asja veel ei ole. Ehituse venimise põhjuseks toob ASi YIT Ehitus ehitusdirektor Toomas Rapp kirjas rahvusringhäälingule, et tööde käigus on selgunud hoone varjatud puudusi, mis mõjutavad veel tegemata tööde hindu ja tähtaegu.\nKa TÜ kantsler Andres Liinat sõnab, et ehitustehniliselt on küsimusi, kus tellija ja ehitaja on eri meelt. \"Ehitustehnilisi lahendusi otsime siin põrandatega seotud küsimustele ja üks murekoht on ka liftid. Sellest sõltub väga palju see, kuidas me saame kolida raamatuid ühelt korruselt teisele, et võtta ette ka järgmine etapp, mis puudutab hoidlaid,\" rääkis ta.\nEksamiperioodiks ei saa taotleda isegi raamatukogu osalist kasutusluba, sest eeldused loa saamiseks näiteks turvalisuse ja ohutuse poolelt on täitmata. Sellises olukorras on Liinati sõnul tudengite rahulolematus praeguse olukorraga mõistetav.\n\"Kõige suurem mure on siiski seotud üliõpilaste ja õppetööga. Nad on harjunud töötama raamatukogus. Teine on siiski raamatute väljastamine - kui nad on erinevates kohtades, teeb see teenuse kindlasti mõnevõrra ebamugavaks,\" nentis kantsler.\nAlternatiive ajutiste lugemissaalidena oleks justkui tudengitele õppimiseks loodud ning tudengid, kes käivad praegu Liivi tänaval või erialakogus, on Einasto sõnul selle võimaluse eest tänulikud, kuid räägivad ikkagi, et avage palun meie lemmikmaja kiiremini.\nAjutiste lugemissaalide küsimuseks on ka see, kui palju soovijaid need reaalselt mahutada saavad. Liinati sõnul saab ülikool kiiresti ja operatiivselt suurendada ajutise raamatukogu ruume. \"Samuti on kõikides olulisemates õppehoonetes, kus on haruraamatukogud, pikendatud lahtiolekuaegu ja raamatukogutöötajad teevad sisuliselt ületunde, et rahuldada õpilaste vajadusi,\" selgitas ta.\nUus tähtaeg, millal raamatukogu kasutajatele loodetakse avada, peaks selguma lähinädalate jooksul.\n "
        },
        {
          "title": "Rauno Nurger pani seitsme minutiga vastastele neli kulpi",
          "content": "Rauno Nurger aitas USA üliõpilasliigas NCAA oma kodumeeskonna Wichita State Shockersi (11-3) kolmapäeval 80:72 võidule Indiana State Sycamoresi (6-7) vastu.\n \nEestlane sai mängida vaid 7 minutit, kuid kasutas selle aja korralikult ära, kui viskas 4 punkti (kahesed 2/3), hankis 5 lauapalli ja pani koguni 4 kulpi.\nWichita State'i parimana kogus Darral Willis jr. 25 punkti ja 10 lauapalli ning Marksi McDuffie arvele kanti 22 silma ja 7 lauapalli. Mõlema mehe jaoks oli tegemist senise karjääri parima esitusega.\nJärgmise mängu peab Wichita State 1. jaanuaril, kui koduväljakul võetakse vastu Bradley Braves (5-8).\n "
        },
        {
          "title": "Hukkunuga avarii põhjustamises kahtlustatav mees jäi vahi alla",
          "content": "Tartu ringkonnakohus jättis kuu aega tagasi Iisaku vallas hukkunuga liiklusavarii põhjustamises kahtlustatava autojuhi vahi alla.\n \nViru ringkonnaprokuratuuri taotlusel pärast õnnetust varem korduvalt liiklusrikkumiste eest karistatud Jevgeni (37) vaidlustas vahi alla võtmise ringkonnakohtus, kuid edutult, kirjutab Põhjarannik.\nRänk avarii juhtus 26. novembril kell 10 Iisaku vallas Sõrumäel Jõhvi-Tartu maantee 24. kilomeetril, kus esialgsetel andmetel kaldus Jõhvist Tartu suunas liikunud Jevgeni juhitud Audi tagaosaga vastassuunavööndisse ja põrkas kokku vastu sõitnud Volkswageniga.\nÕnnetuses hukkus Audis tagaistmel olnud 68-aastane naine. Vigastada said Jevgeni ja tema autos olnud kaassõitja, 39-aastane mees ning Volkswageni juht, 21-aastane mees ja tema autos olnud 15-aastane nooruk ning 39-aastane naine.\n "
        },
        {
          "title": "5 uudist, mida täna hommikul teada",
          "content": "Siin on valik täna hommikustest uudistest\n \nTartu ülikooli raamatukogu uksed jäävad talviseks sessiks suletuks\nTartu ülikooli tudengid on rahulolematud, sest ülikooli raamatukogu jääb keerulisemaks osutunud remonttööde tõttu ka eksamiperioodiks suletuks.\nKui kuuaega tagasi oli õhus veel õrn lootuskiir, et eksamisessiooniks tudengid raamatukokku tagasi pääsevad, siis tänane reaalsus on teine - raamatukogu veel nii pea külastada ei saa. Ehitustööde läbiviia AS YIT ehitusdirektor Toomas Rapp toob venimise põhjuseks tööde käigus selgunud hoone puudused, mis mõjutavad tööde lõpphinda ja tähtaegu.\nTartu ülikooli kantsler Andres Liiand tõdeb, et praegu on ehitustehnilisi küsimusi, milles tellija ja tööde läbiviija on erinevat meelt. Lisaks ei saa paluda raamatukogu osalist avamist eksamiperioodiks, kuna selleks vajalikud ohutus- ja turvalisusnõuded on täitmata.\nUus tähtaeg, mil raamatukogu võiks tudengitele avaneda, peaks selguma lähinädalate jooksul.\nUuring: Eesti elanike usaldus kaitsevaldkonna vastu püsib kõrge\n \nEesti elanikud hindavad kõrgelt kaitseväge ja Kaitseliitu ning toetavad jätkuvalt nii ajateenistust kui ka NATO-sse kuulumist, selgus sügisel läbi viidud avaliku arvamuse uuringust.\nEesti inimesed usaldavad kõige rohkem päästeametit ja politseid ehk toetus on vastavalt 95 ja 92 protsenti, neile järgnevad kaitsevägi 75 ja Kaitseliit 71 protsendiga.\nEestikeelsete vastajate hulgas on kaitseväe usaldusväärsus püsinud 90 protsendi juures viimased kümme aastat ja usaldus Kaitseliidu vastu 85 protsendi lähedal viiel viimasel aastal.\nEesti julgeolekuolukord on vastanute hinnangul järgmise kümnendi jooksul parem kui maailmas tervikuna. Olukorra jäämist samaks või muutumist turvalisemaks järgnevatel aastatel eeldasid 54 protsenti küsitletutest, turvalisuse vähenemist 29 protsenti.\nParlamendierakondadest kasvatas enim liikmeskonda Keskerakond\n \nEesti parlamendierakondadest on aastalõpu seisuga enim liikmeid Keskerakonnal, partei on aastaga oma liikmeskonda 766 inimese võrra kasvatanud, Isamaa ja Res Publica Liit on samal ajal juurde saanud vaid 12 liiget.\nAastaid suurima liikmeskonnaga partei kohta hoidnud Keskerakonda kuulub praeguse seisuga 14 617 inimest, kirjutab Postimees. Liikmete arvult järgneb Keskerakonnale Reformierakond 12 432 liikmega. Kolmandal kohal olevasse IRLi, kuhu kuulub 9177 inimest.\nParlamendierakondadest on kõige pisem 2014. aasta sügisel loodud Vabaerakond, kus on vaid 684 liiget.\nETFL: 2016 oli hea turismiaasta, siseturismile lausa rekordiline\n \nEesti Turismifirmade Liidu aastakokkuvõttest selgub, et 2016. aasta oli turismile soodne, stabiilselt suurenesid nii välis- kui ka siseturistide numbrid ning kasvu jätku võib prognoosida ka uueks aastaks, kirjutatakse ETFL-i pressiteates.\nTurismi esimese 10 kuu statistika näitab rohkem kui seitse protsenti kasvu nii majutatud välis- kui ka siseturistide arvus. 2015. aastal kukkunud välisturistide arv oli taas taas tõusuteel. Suurimad kuni 20 protsendised juurdekasvud tulid Euroopa suurtest riikidest, nagu Poola, Hispaania, Itaalia, Prantsusmaa ja Holland. Kasvanud on ka Aasia riikidest pärit turistide arv.\n“Eesti peamistest ja olulisematest saatjaturgudest on stabiliseerunud eelmise aasta kukkumise suurim põhjustaja Venemaa ning kasvu näeme kõikide teiste peamiste saatjariikide osas. Kasvanud turistide arv kõikidest naaberriikidest,” ütles Eesti turismifirmade liidu peasekretär Mariann Lugus. “Ka siseturism on teinud tubli tõusu ning kui uuel aastal 12 kuu lõplikud numbrid saabuvad, on need ilmselt kõigi aegade parimad.”\nETV aastavahetusprogrammi huumoriosa pahandas pilatavaid juba enne eetrit\nETV aastavahetusprogrammi huumoriosa on pahandanud pilaobjektiks sattunud tegelasi juba enne eetrissejõudmist - nii pole enda mainimisega \"Ärapanijas\" rahul kriminaaluurimise all olevad Toomas Lepp ja Mart Ummelas.\nLepp tegi enda ja Ummelase nimel avaliku pöördumise, et neid puudutav osa meelelahutussaatest välja jääks ning on andnud märku, et asjaga tegelevad advokaadid, kirjutab Õhtuleht.\nUmmelas tunnistas lehele, et pöördumine sai tehtud Lepa mahitusel. \"Ei minul pole küll plaanis kuskile kohtusse minna, mul pole selleks rahagi,\" tunnistas Ummelas.\n \nTänane ilm\nTäna on enamasti pilves ilm. Ennelõunal on vähest sadu kohati, pärastlõunal laialdasemalt, sajab vihma ja lörtsi, Ida-Eestis ka lund. Puhub edelatuul 5-12, saartel ja rannikul puhanguti kuni 17 m/s, õhtul veidi nõrgeneb. Õhutemperatuur tõuseb 0..+5°C-ni.\n "
        },
        {
          "title": "Loomakaitse selts soovitab loomad ilutulestiku ajal toas hoida",
          "content": "Eesti loomakaitse selts hoiatab kõiki loomaomanikke aastavahetuse ilutulestikuga kaasnevate valgussähvatuste ja paukude eest, mis võib panna koduloomad ettearvamatult käituma ning soovitab hoida lemmikud turvaliselt toas.\n \n\"Enamik loomadest ei ole harjunud ootamatu müra ja valgussähvatustega. Seetõttu satuvad loomad aastavahetuse ilutulestiku ajal kergesti stressi, võivad end paanikahoos vigastada või põgeneda omanike järelevalve alt. Koerte puhul on müra üks levinumaid käitumishäirete põhjustajaid. Üht või teist laadi mürale reageerib hirmunult umbes 50 protsenti koertest,\" selgitas Eesti loomakaitse seltsi hädajuhtumite juht Maaja Mäll.\nMäll soovitab viia koduloomad ja ka ketikoerad ilutulestiku ajaks tuppa, kuhu on müra vähem kosta. Hea oleks, kui loom ei peaks ilutulestiku ajal üksinda olema, sest ta tunneb end turvalisemalt, kui inimene tema juurde jääb ja teda vajadusel rahustab.\nKui loom paanikahoos siiski põgeneb, aitab lemmikut leida talle paigaldatud mikrokiip ja andmed lemmikloomaregistrites. Kiipe paigaldavad loomaarstid üle Eesti ning kannavad vajalikud andmed Eesti lemmikloomaregistrisse. Loomaomanikul endal tuleb kanda andmed riigiportaal eesti.ee kaudu ka üleriigilisse kohalike omavalitsuste lemmikloomade registrisse (LLR). Ilma andmeteta registrites ei ole kiibist looma leidmisel kasu.\nJuhul kui loomal puudub mikrokiip, tuleks loomaomanikul kinnitada lemmiku kaelarihmale enda kontaktandmed. Kui loom aastavahetusel kadunuks jääb, tuleks viivitamatult alustada otsingutega ja teavitada lähimat loomade varjupaika ja kohalikku omavalitsust.\nEesti loomakaitse selts palub kõikidelt inimestelt mõistvat ning ettevaatlikku suhtumist loomadesse, kes suunataju kaotanuna võivad liikuda ka sõiduteedel ning häirida liiklust. Omapäi hulkuvast koerast või kassist tuleks teavitada kindlasti lähimasse varjupaika.\nIlutulestikku tuleb süüdata lähedalasuvatest inimestest ja loomadest ohutus kauguses vältimaks võimalikke vigastusi ning ilutulestiku rakettidest alles jäänud tükid tuleb pärast tulevärki kokku korjata, et loomad neid kogemata ei sööks või nendega endale muul moel viga ei teeks. Kõige loomasõbralikum tegu on jätta koduhoovis raketid laskmata ja nautida hoopis kohaliku omavalitsuse pakutavat aastavahetuse ilutulestikku.\n "
        },
        {
          "title": "Maardu võitis penaltitega Aastalõputurniiri Esiliiga turniiri",
          "content": "Aastalõputurniiri jooksul võimsat vormi näidanud Viljandi JK Tulevik ei suutnud finaali enda kasuks kallutada ning pidi Maardu Linnameeskonna järel leppima teise kohaga.\n \nViljandi võitis oma alagrupis kõik neli mängu väravate vahega 16:2 ning samuti näidati võimsat mängu poolfinaalis, kui alistati 4:0 Infonet II, kirjutab \nSoccernet.ee\n.\nSamuti oli poolfinaalis edukas alagrupis mulkide järel teiseks tulnud Maardu, kes alistas 1:0 Flora järelkasvumeeskonna.\nAlagrupis Maardust 3:1 üle olnud Viljandi läks 13. minutil tänu Indrek Ilvese väravale ka finaali juhtima. Vaid poolteist minutit hiljem viigistas Rain Aasmäe ning penaltiseerias oli täpsem Põhja-Eesti meeskond.\nTulemused:\nA-alagrupp: Viljandi JK Tulevik (12), Maardu Linnameeskond (9), Tallinna FC Levadia U21 (6), Vändra JK Vaprus (3), Nõmme Kalju FC (0) \nB-alagrupp: Tallinna FC Flora U21 (8), Tallinna FC Infonet II (7), Tartu FC Santos (7), JK Tallinna Kalev (3), Kohtla-Järve JK Järve (3)\nPoolfinaalid:\nViljandi JK Tulevik - Tallinna FC Infonet II 4:0\nTallinna FC Flora U21 - Maardu Linnameeskond 0:1\nIII koha mäng:\nTallinna FC Infonet II - Tallinna FC Flora U21 0:2\nFinaal:\nViljandi JK Tulevik - Maardu Linnameeskond 1:1, penaltitega 0:2\n "
        },
        {
          "title": "Kristjan Port: ilus elu on juba järgmisest nädalast aasta võrra lähemal",
          "content": "Taani Parlamendi liige Ida Auken avaldas Maailma Majandusfoorumi leheküljel oma nägemuse tulevikust. Ida elab ÜRO hinnangul kõige õnnelikumas riigis.\n \nAastatel 2012, 2013, 2015 kui viimati samalaadset riikide heaolu kirjeldavate andmete analüüsi tehti, oli Taani teisel kohal. \nSellest aastast \non riik esimene. Järelikult teevad nad midagi õigesti ja sealse \npoliitiku visioonikirjeldusel \non rohkem kaalu kui mõne õnnetuma riigi esindajal.\nArtikli pealkiri kutsub kõiki aastasse 2030 ja teatab, et siis ei oma juriidilises mõttes kirjutaja mitte midagi ja tal puudub privaatsus, aga see eest on elu parem kui eales. Ta kutsub kõiki mõtetes oma linna. Õigemini ''meie'' linna, sest tal puudub omand, mille kaudu linnast mõnd tükikest enda omaks pidada. Tal pole autot ega omandit eluasemele. Tal on küll koht, kus elada, aga selles olevaid asju ta ei oma ja isegi riided ei kuulu temale.\nKarl Marx lööb hauas võidukalt kirstu kaane pihta, et end meelde tuletada, sest tegemist on paljuski tema nägemusega eraomandi kadumisest ja kommunismi saabumisest, kui iga üks saab hüvesid vastavalt vajadusele. Ida kirjelduses jääb Marx mainimata ja ta toetub oma maailma kirjeldamisel tehnoloogia arengule. Üheks tehnoloogilise progressi muutuseks on asjade kui toodete asendumine teenustega.\nSama joont on pikemat aega ajanud näiteks nii muusikatööstus kui ka tarkvaratootjad, kes ei luba sul poest ostetud helindit ega tarkvara teistele kopeerida, kuna füüsilises karbis asuvast käega kasutavast mäluseadmest hoolimata ostsid endale selle kauba immateriaalse osa kasutamise õiguse. Karbi ja plaadiga võidki teha mida iganes, aga muusikat ja tarkvara võid vaid kasutada. Analoogselt on auto omamine muutumas sõiduteenuseks, magamisase on hotelliteenus jne. Ida ei oma ühtegi füüsilist asja, aga ta on õnnelik nende kasutamise võimaluse üle.\nSeejuures ei pea ta selle eest sentigi maksma ja süüa saab samuti tasuta. Järgnevate aastate jooksul peaksid kõik need asjadel põhinevad teenused muutuma tasuta kättesaadavateks. Ilma hinnata puudub põhjus nende omamiseks. Vähemalt ei oma me nii palju asju kui täna. Kindlasti on osadel asjadel emotsionaalne väärtus nagu näiteks mälestused jmt, kuid neist ei sunni meid keegi loobuma.\nTaani poliitiku ennustuse järgi peaksime nägema esimese sammuna sideteenuse muutumist priiks. Seejärel kaob hinnasilt puhtalt energialt. Olgu siia julgustav kõrvalepõige Portugalist, kus lõppeva aasta mai kuus elas riik neli ja pool päeva ainul\nt taastuvenergia allikatest ammutatud\n elektrienergiast. Tuul, vesi ja päike on tasuta. Jooksva aasta arvestuses on riik saanud neist allikatest 59 protsenti elektrienergiast, seda hoolimata suhteliselt vihmasest suvest. Euroopa Liidu eesmärk on saavutada majandusühenduses aastaks 2030 taastuvenergia osakaaluks 27 protsenti kogu elektrienergia tootmisest.\nJärelikult on Ida Auken optimist, aga järsku jõuab Taani teistest ette. Oletama ei pea autode saatuse osas. Isejuhtivate autonoomsete sõidukite kasutamine vähendab autode arvu ja kaotab nende omamise huvi. Kõiki huvitab sõitmine, mitte hoovis sõiduootuses seisva auto väärtuse languse vaatamine. Võimalik, et muutub kogu liikluskorraldus ja autod seilavad osa teekonnast õhu kaudu. Järelikult peab klientide liikumisvajadusi paremini koordineerima ja siin ongi peidus üks tegur, mis hakkab meie privaatust murendama. Hinnates kõrgelt teenuste paindlikkust ja tasuta kasutust peame olema süsteemile paremini nähtavad.\nSamal põhimõttel võid elada kõikjal, kus soovid, sest sa ei oma eluaset, vaid jagad neid paiku, kus tahad elada vastavalt süsteemi võimalustele teistega. Tänu jagamisele kasutatakse kõiki asju ja teenuseid palju tõhusamalt, loodust säästvamalt ning puudub vajadus ületootmiseks ning seetõttu ka poodideks. Asju valmistavad ja arendavad robotid. Inimesed lihtsalt elavad ja suhtlevad ega sõdi. Olgu siia lõppu veel lisatud, et Ray Kurzweili hinnangul peaksime samaks ajaks saavutama surematuse. Uuest nädalast oleme aasta võrra ilusale elule lähemal. Pidage vastu!\nEsmaspäevast neljapäevani võib Kristjan Porti tehnoloogiakommentaari kuulda Raadio 2\n saates Portaal\n.\n "
        },
        {
          "title": "Vastu pead lennanud šampusekork lükkab käima ETV aastavahetuse",
          "content": "31. detsembri õhtul kell 21.10 saab ETV ekraanil hoo sisse meeleolukas uusaastapidu kooperatiivis Kukeke, kus jagub nii nalja kui ka laulu.\n \n1987. aasta hakkab lõppema. Vanaaastaõhtu eel peavad Illar ja Ats oma baaris nõu, kuidas aastavahetuse peo pealt võimalikult palju teenida. Arutamise käigus saab Illar šampusepudeli korgiga vastu pead ja kõik järgnev on segasem kui unenäos. Igal juhul astuvad Kukekese baarist läbi nii Ivo Linna kui ka Karl-Erik Taukar, Anne Veski, Koit Toome jpt.\nVaata ka lühikest klippi, milline see suurejooneline pidu välja hakkab nägema:\n "
        },
        {
          "title": "Elektritarbimine kasvas novembris aastaga 11 protsenti, toodang 40 protsenti",
          "content": "Elektritarbimine kasvas esialgsetel andmetel tänavu novembris aasta varasemaga võrreldes 11 protsenti 794 gigavatt-tunnini, kasvu üheks põhjuseks on mullusest jahedam õhutemperatuur.\n \nElektritootmine kasvas samal ajal 40 protsenti 1083 gigavatt-tunnini, toodang ületas tarbimist 290 gigavatt-tunni võrra ning Eestist eksporditud elekter liikus valdavalt Soome.\nTaastuvatest allikatest toodeti novembris elektrit 138 gigavatt-tundi, mis on üks protsent enam, võrreldes aasta varasemaga. Taastuvenergia kattis eelmisel kuul 15,4 protsenti kodumaisest tarbimisest.\nLätis toodeti tänavu novembris elektrit kokku 815 gigavatt-tundi, mida on aastataguse perioodiga võrreldes 43 protsenti rohkem. Läti elektritoodang oli viimati suurem 2011. aasta aprillis, kui see ulatus 943 gigavatt-tunnini.\nToodangut kergitas mullusest märkimisväärselt suurem hüdroressurss, mis tõstis Daugava hüdroelektrijaamade kaskaadi toodangu neljakordseks. Elektritarbimine kasvas Lätis viis protsenti ning novembrikuu elektribilanss oli seega 168 gigavatt-tunni ulatuses ülejäägis.\nLeedus kerkis toodang 36 protsenti 329 gigavatt-tunnini ja tarbimine seitse protsenti 891 gigavatt-tunnini. Leedu elektribilansi defitsiit vähenes ning kohalikud elektrijaamad suutsid katta 37 protsenti tarbimisest.\nBalti riikide summaarne elektritoodang kasvas selle aasta novembris aastataguse perioodiga võrreldes 40 protsenti 2226 gigavatt-tunnini. Toodangu kasvu tingisid suuresti Põhjamaade defitsiit ning veerohkus Lätis.\nElektritarbimine kerkis sama perioodi võrdluses kaheksa protsendi võrra 2332 gigavatt-tunnini. Kolme riigi toodangu defitsiit vähenes seega möödunud aasta novembri 580 gigavatt-tunnilt 106 gigavatt-tunnini. Puudujääk moodustas elektritarbimisest viis protsenti.\nPõhjamaades kasvas elektritoodang kaks ja tarbimine samal ajal seitse protsenti. Rootsis vähenes elektritoodang kolm protsenti, Norras püsis stabiilsena, Taanis kasvas 23 ja Soomes üheksa protsenti.\nElektritarbimine kasvas kõigis neljas riigis. Tarbimise kasv ning mullusest madalam hüdroreservuaaride täituvus viis Põhjamaade elektribilansi 964 gigavatt-tunni ulatuses defitsiiti.\n "
        },
        {
          "title": "Tumeainet on ajapikku vähemaks jäänud",
          "content": "Tumeaine, mõistatusliku loomuga ollus, mida universumis on rohkem kui tavalist ainet, ei ole mitte ainult silmale nähtamatu, vaid tuleb välja, et osa temast võib olla ajapikku ka kaduma läinud.\n \nVene füüsikud väidavad, et tumeainet võib olla kahte sorti: üks sort on püsiv ja stabiilne, teine aga laguneb ajapikku.\nTeadlased eesotsas Igor Tkatšoviga Venemaa Teaduste Akadeemia tuumauuringute instituudist kirjutavad ajakirjas Physical Review D, et tumeaine osalise lagunemisega saab seletada, miks mõned kosmoloogilised suurused on tänapäeva universumis teistsugused kui mõned sajad tuhanded aastat pärast Suurt Pauku.\nAutorid on välja arvutanud, et ebastabiilseid ja lagunemisalteid tumeaineosakesi oli otse pärast Suurt Pauku kogu tumedast ainest kõige rohkem kaks kuni viis protsenti. Need kõik või mingi osa neist on tänaseks päevaks väidetavalt lagunenud teisteks osakesteks, näiteks neutriinodeks või ka muudeks, senitundmatuteks osakesteks, mis liiguvad loomuldasa kas valguse kiirusega või peaaegu valguse kiirusega.\nTkatšov ja kolleegid analüüsisid kosmoseteleskoobiga Planck kogutud andmeid kosmilise mikrolainetaustkiirguse kohta, mis täidab nagu tumeainegi kogu maailmakõiksuse, kuid on õnneks mõõteriistadega mõõdetav ja annab infot universumis valitsenud olude kohta umbes 378 000 aastat pärast Suurt Pauku, mil tekkisid esimesed aatomid.\nTeadlased ei oska arvata, kui kiiresti tumeaine hulk kahanenud on. Nad ei välista, et tumeainet laguneb ka tänasel päeval ja tulevikuski üha edasi. Nii kaua kuni ainult selle stabiilne komponent on alles jäänud.\n "
        },
        {
          "title": "Klavani meeskonnakaaslane hirmutas Manchester City't: meil suudavad paljud mehed skoori teha",
          "content": "Liverpooli jalgpallimeeskonna poolkaitsja Georginio Wijnaldum teatas hoiatas meedia vahendusel, et nende järgmine vastane Manchester City peab tema meeskonna ründevõimsusesse väga tõsiselt suhtuma.\n \nLiverpool on Inglismaa kõrgliigas sel hooajal löönud 18 kohtumisega 45 väravat, mis on selles arvestuses parim näitaja. Seejuures on tabamused jagunenud paljude mängijate vahel, kellest edukaimad on olnud ründajad Sadio Mane, Divock Origi, Adam Lallana ja Roberto Firmino.\n\"See, kuidas me mängime ning see, kuidas me suudame eriti kodumängudes väravaid lüüa, ma arvan, et see peab vastaseid hirmutama. Meil on palju mängijaid, kes suudavad skoori teha ja mänge võita,\" vahendas Reuters hollandlase sõnu. \"Mitmekülgsus on hea, sest ühele väravalööjale toetudes võib tekkida probleeme - kui see üks mängija väravaid ei löö, siis mänge ei võida.\"\nManchester City on selles kategoorias samuti esirinnas, olles seni löönud kogu tiimi peale 39 väravat. Wijnaldum tunnistas, et mäng tuleb raske: \"Neil on palju häid mehi, kes võivad ohtlikud olla. Ka vahetusest tulevad mängijad, kes suudavad väravaid lüüa.\"\nLiverpool võõrustab Manchester City meeskonda vana-aasta õhtul ehk 31. detsembril kell 19.30.\n "
        },
        {
          "title": "ETV aastavahetusprogrammi huumoriosa pahandas pilatavaid juba enne eetrit",
          "content": "ETV aastavahetusprogrammi huumoriosa on pahandanud pilaobjektiks sattunud tegelasi juba enne eetrissejõudmist - nii pole enda mainimisega \"Ärapanijas\" rahul kriminaaluurimise all olevad Toomas Lepp ja Mart Ummelas.\n \nLepp tegi enda ja Ummelase nimel avaliku pöördumise, et neid puudutav osa meelelahutussaatest välja jääks ning on andnud märku, et asjaga tegelevad advokaadid, kirjutab \nÕhtuleht\n.\nUmmelas tunnistas lehele, et pöördumine sai tehtud Lepa mahitusel. \"Ei, minul pole küll plaanis kuskile kohtusse minna, mul pole selleks rahagi,\" tunnistas Ummelas.\nErinevaid reaktsioone on tekitanud ka ETV otsus lasta teha aastalõpu intervjuu peaminister Jüri Ratasega koomikute Märt Avandi ja Ott Sepa poolt meelelahutuslikus formaadis.\n\"Otsuse ja ettepaneku aastalõpu intervjuu formaati muuta tegi ERR ja me võtsime selle vastu. Igaüks saab seda hinnata 31. detsembril,\" ütles valitsuse pressiesindaja Rasmus Kagge.\nERR-i juhatuse liige Ainar Ruussaar ütles ajalehele, et poliitikud ja ühiskonnategelased ei peaks rahvustelevisiooni naljasaateid võtma surmtõsiselt, sest tegemist on poliitilise satiiriga. \"See on terve ja vaba ühiskonna tunnus,\" märkis ta.\n "
        },
        {
          "title": "VIDEOD | NY Knicks kaotas Carmelo Anthony eemaldamise järel lisaajal Hawksile",
          "content": "Korvpalliliigas NBA peeti kolmapäeval 10 kohtumist, kus mitmed mängijad tegid võimsad individuaalsed esitused. Väga tuliseks läks mäng Atlantas, kus sealne Hakws (16-16) sai lisaajal 102:98 jagu New York Knicksist (16-15).\n \nTeise veerandaja alguses sattusid rüselusse Knicksi staar Carmelo Anthony ja Hawksi kaitsespetsialist Thabo Sefolosha. Anthony kaotas enesevalitsuse ning lükkas vastast küünarvarrega näo piirkonda. Kohtunikud vaatasid olukorra videost üle ning otsustasid mehe mängust eemaldada.\nDennis Schröder viskas võitjate parimana 27 punkti ja jagas 5 söötu, Dwight Howard kogus 16 silma ja koguni 22 lauapalli. Knicksi poolel tõi Derrick Rose 26 punkti, 7 lauapalli ja 6 söötu ning Joakim Noah kogus 14 silma ja 16 lauapalli.\nChicagos tõusis kangelaseks Jimmy Butler, kes aitas sealsel Bullsil (16-16) tänu viimase sekundi viskele 101:99 alistada Brooklyn Netsi (8-23). Butleri arvele kogunes 40 punkti, 11 lauapalli, 4 söötu ja 4 vaheltlõiget. Kaotajate poolel tõi Brook Lopez 33 silma.\nÜllatavalt on oma hooaja alguse hea vormi kaotanud Los Angeles Clippers (22-12), kes sai võõrsil 98:102 kaotuse New Orleans Pelicansilt (13-21). Neljanda järjestikuse kaotuse saanud Clippersi edukaim oli Chris Paul 21 punkti, 8 lauapalli ja 6 sööduga ning võitjate poolel tõi Anthony Davis 20 punkti ja 5 lauapalli.\nWashingtonis jäi mängujuhil John Wallil kolmikduublist puudu vaid üks korvisööt, kui Wizards (15-16) alistas koduplatsil 111:105 Indiana Pacersi (15-18). Walli kontole kogunes 36 punkti, 11, lauapalli ja 9 söötu. Kaotajate edukaim oli Paul George 34 silmaga.\nKolmikduubli sai kirja aga Minnesota Timberwolvesi (10-22) noor keskmängija Karl-Anthony Towns, kes kogus 15 punkti, 11 lauapalli ja 10 korvisöötu, kui tema kodumeeskond kaotas võõrsil 103:105 Denver Nuggetsile (14-18). Kaotajate kasuks tõi Nikola Jokic 16 silma, 11 söötu ja 8 lauapalli.\nGolden State Warriors (28-5) sai koduväljakul 121:111 jagu Toronto Raptorsist (22-9). Kevin Durant kogus võitjate kasuks 22 punkti, 17 lauapalli ja 7 söötu ning Kyle Lowry vastas kaotajate poolel 27 silma, 11 söödu ja 6 lauapalliga.\nTulemused:\nOrlando - Charlotte 101:120 \nWashington - Indiana 111:105 \nAtlanta - New York la 102:98 \nDetroit - Milwaukee 94:119 \nChicago - Brooklyn 101:99 \nNew Orleans - Clippers 102:98 \nSan Antonio - Phoenix 119:98 \nDenver - Minnesota 105:103 \nPortland - Sacramento 102:89 \nGolden State - Toronto 121:111\n "
        },
        {
          "title": "USA näitlejanna Debbie Reynolds suri päev pärast tütre surma",
          "content": "USA legendaarne näitlejanna Debbie Reynolds suri kolmapäeval päev pärast tütre Carrie Fisheri surma, teatas USA meedia.\n \nReynolds toimetati pärast tütre surma haiglasse.\nTMZ kirjutas, et 84-aastane Debbie oli endast väljas alates reedest, kui tema 60-aastane tütar Carrie Fisher lennukis südamerabanduse sai.\nCarrie suri teisipäeval teadvusele tulemata. Debbie oli poja Todd Fisheri kodus matuseid planeerimas, kui kiirabi toimetas ekraanilegendi insuldikahtlusega lähedalasuvasse haiglasse.\n\"Ta tahtis olla koos Carriega,\" ütles Todd väljaandele Variety.\nKuigi Carrie Fisher on tuntud just tänu Leia rollile \"Tähesõdade\" saagas, oli ta ka andekas kirjanik ja stsenarist.\nDebbie Reynolds mängis 1952. aastal legendaarseks saanud muusikalis \"Lauldes Vihmas\" (\"Singin' in the Rain\") ja veel umbes sajas täispikas filmis ja teleseriaalis ning tegutses ka lauljana. Reynolds kandideeris 1964. aastal naispeaosa Oscarile rolli eest filmis \"Uppumatu Molly Brown\" (\"The Unsinkable Molly Brown\") ja sai elutööpreemia 2015. aastal.\n "
        },
        {
          "title": "Uus aasta toob neljanda Tartu Talvemuusika Festivali",
          "content": "Uue aasta esimesel nädalal pakuvad Tartu Talvemuusika Festivalil kauneid klassikakontserte Tartu interpreedid. 1. kuni 8. jaanuarini toimuvad Tartu Jaani kirikus päeva- ja õhtukontserdid ning muusikaveerandtunnid.\n \nKontsertidel kuuleb ooperisoliste, kontratenorit, vasekollektiive, keelpillimängijaid, akordioniste, klassikalist kitarri, flööti ja klarnetit. Kõlab nii klaverimuusika, orel kui ka haruldane teorb. \nKindlasti on tähelepanuväärsed Tartu vaskpillide koosseisud, noorte metsasarvede kvartett, Haagis õppiv vioolamängija Karen Kriit kui ka klarnetivirtuoos Tõnu Kalm, flöödimängijad Lande Lampe-Kits ning Helis Oidekivi.\nTartus elab ja töötab palju Eesti tipppianiste, kellest sel aastal saab Talvemuusika Festivalil kuulda Ebe Müntelit ja Jorma Tootsi, Andre Hinni, Margus Riimaad, Maila Laidnat ning noorukest konkursivõite noppivat Arko Naritsat, kes koos viiuldaja Saimi Kortelaineni ning tšellist Hanna Anett Peieliga pakuvad festivalile särtsaka triokava.\nTartus on ka tegusad tšellistid Heiki Palm, Armas Riives, Rasmus Perend ja Loo Arukask, kes toovad festivalile pianist Anne-Mai Palmi eestvedamisel põnevaid ansambleid.\nFestivali korraldab Luteeriuse Sõprade Ühing, festivali kunstiline juht on Jaani kiriku muusikajuht Elke Unt.\nVaata festivali kava \nsiit\n.\n "
        },
        {
          "title": "TÄNA | Audentese spordihoones selguvad Eesti karikavõitjad võrkpallis",
          "content": "Sel aastal on Eestis pidamata veel kaks tipptasemel võrkpallikohtumist, kus mõlemas on mängus ka tiitel.\n \nNeljapäeval, 29. detsembril kell 16.00 selgitavad TTÜ/Tradehouse ja Kohila Võrkpalliklubi/E-Service Audentese spordihallis Eesti naiste karikavõitja, kolm tundi hiljem stardib sealsamas Selver Tallinna ja Pärnu Võrkpalliklubi osalusel meeste karikafinaal, teatas Volley.ee.\nNaiste karikafinaalis lähevad vastamisi vanad tuttavad, kes jagavad tiitli omavahel juba kolmandat detsembrit järjest. Üllatav fakt on seejuures, et neljandat aastat tegutsev Kohila Võrkpalliklubi on kodustes sarjades ja Balti liigas võitnud üheksast mängus olnud tiitlist seitse, ent karikavõistlustel on suudetud TTÜ üle mängida vaid korra. Ja sedagi poolfinaalis, kui 2013. aasta novembri lõpus oldi paremad 3:1. Eelmisel aastal jäädi Tehnikaülikooli naiskonnale 2:3 alla Pärnus toimunud finaalis ja aasta varem olid Tartus peetud matšis kaotusnumbrid 1:3.\nKäimasoleval hooajal on kahel korral kohtutud Balti liigas ja mõlemad mängud on lõppenud Kohila võiduga. Kohe avavoorus oldi koduväljakul edukamad 3:1 (25:21, 16:25, 25:14, 25:16) ja 17. detsembril Viljandis toimunud matšis 3:0 (25:19, 25:18, 25:18). Ühisliiga turniiritabelis on Kohila teine ja TTÜ/Tradehouse neljas, ent võistkondi lahutab teineteisest juba tosin punkti.\nPalju tihedamalt on koos Selver Tallinn ja Pärnu Võrkpalliklubi. Meeste karikavõitja selgitavad meeskonnad lõpetasid mõlemad Credit24 Meistriliiga põhiturniiri esimese ringi 11 võidu ja kahe kaotusega. Selveril on punkte 31, Pärnul üks enam. Küll on pealinna võistkonnal sellest hooajast kaukas ka neli eurosarja kohtumist.\nOmavahel läksid võistkonnad vastamisi kohe Credit24 Meistriliiga esimesel nädalavahetusel ja avaedu loovutanud Pärnu pidi koduväljakul leppima 2:3 (25:23, 25:23, 12:25, 21:25, 13:15) kaotusega. Küll tuleb arvestada, et vigastuste tõttu ei teinud selles kohtumises kaasa kaks suvepealinna põhikoosseisu liiget – keskblokeerija Tamar Nassar ja diagonaalründaja Hindrek Pulk.\nÜhtlasi tahab tiitlikaitsja, Pärnu Võrkpalliklubi kindlasti revanšeerida kevadise Eesti meistrivõistluste finaalseeria allajäämise, kus omavahel madistati maksimaalsed seitse kohtumist ja lõpuks kaotati otsustav kohtumine kodupubliku silme all.\nVaadates veidi karikavõistluste ajalukku, siis viimasel ajal on just need kaks klubi sarjas domineerinud. Viimasest seitsmeteistkümnest finaalist on karikas emmale-kummale läinud neljateistkümnel juhul. Oma sõna on saanud sekka öelda vaid Tartu (aastatel 2005 ja 2008) ja TTÜ (2013). Küll on sellel perioodil omavahel finaalis vastamisi mindud vaid neljal korral. Aastal 2004 lõpetas toona Audentese Ülikooli nime kandnud võistkond Pärnu viieaastase hegemoonia, juba Selver Tallinnana võideti suvepealinna esindust 2009. ja 2010. aasta lõpus. Revanši sai Pärnu 2012. aastal, tõmmates joone peale Selveri neljandale järjestikusele karikavõidule.\n "
        },
        {
          "title": "Parlamendierakondadest kasvatas enim liikmeskonda Keskerakond",
          "content": "Eesti parlamendierakondadest on aastalõpu seisuga enim liikmeid Keskerakonnal ehk partei on aastaga oma liikmeskonda 766 inimese võrra kasvatanud, Isamaa ja Res Publica Liit (IRL) on samal ajal juurde saanud vaid 12 liiget.\n \nAastaid suurima liikmeskonnaga partei kohta hoidnud Keskerakonda kuulub praeguse seisuga 14 617 inimest, neist 766 on erakonnaga liitunud sel, 287 eelmisel ja 542 üle-eelmisel aastal, kirjutab \nPostimees.\nLiikmete arvult järgneb Keskerakonnale Reformierakond 12 432 liikmega ning tänavu on neist erakonda astunud 108, mullu 91 ja 2014. aastal 305 inimest.\nKolmandal kohal on liikmete arvu järgi IRL, kuhu kuulub 9177 inimest ning liikmeid sai juurde tänavu 12, eelmisel aastal 175, kellest 163 astusid parteisse kuu aja jooksul enne viimast suurkogu, kus toimusid nii esimehe kui ka eestseisuse valimised ning 2014. aastal liitus 254 inimest, kellest 97 liitus vahetult enne sisevalimisi.\nEesti Konservatiivsel Rahvaerakonnal (EKRE) on mittetulundusühingute ja sihtasutuste registri andmetel 8086 liiget, kellest 594 on erakonnaga ühinenud sel aastal, eelmisel aastal parteisse astunuid oli 359 ja 2014. aastal, mil EKRE polnud veel riigikogus, oli liitujaid 100.\nSotsiaaldemokraatlikku Erakonda kuulub 5993 inimest, kellest 99 on erakonda astunud sel aastal, eelmisest aastast kuulub parteisse 80 ja üle-eelmisest aastast 178 inimest.\nParlamendierakondadest on kõige pisem 2014. aasta sügisel loodud Vabaerakond, kus on vaid 684 liiget, neist 48 on erakonnaga ühinenud sel ja 90 eelmisel aastal.\n "
        },
        {
          "title": "Uuring: Eesti elanike usaldus kaitsevaldkonna vastu püsib kõrge",
          "content": "Eesti elanikud hindavad kõrgelt kaitseväge ja Kaitseliitu ning toetavad jätkuvalt nii ajateenistust kui ka NATO-sse kuulumist, selgub kaitseministeeriumi tellimusel tänavu oktoobris läbi viidud uuringust.\n \nEesti inimesed usaldavad kõige rohkem päästeametit ja politseid ehk toetus on vastavalt 95 ja 92 protsenti, neile järgnevad kaitsevägi 75 ja Kaitseliit 71 protsendiga, selgub\n uuringust\n.\nEestikeelsete vastajate hulgas on kaitseväe usaldusväärsus püsinud 90 protsendi juures viimased kümme aastat ja usaldus Kaitseliidu vastu 85 protsendi lähedal viiel viimasel aastal.\nEesti julgeolekuolukord on vastanute hinnangul järgmise kümnendi jooksul parem kui maailmas tervikuna. Olukorra jäämist samaks või muutumist turvalisemaks järgnevatel aastatel eeldasid 54 protsenti küsitletutest, turvalisuse vähenemist 29 protsenti.\nVastajatest rohkem kui kahe kolmandiku arvates on Eesti riigikaitset arendatud hästi, 81 protsendi vastanute arvates peaks Eesti säilitama süsteemi, kus kutseline kaitsevägi on kombineeritud ajateenistuse läbinutest moodustatava reservarmeega.\n92 protsenti küsitletutest peab ajateenistust vajalikuks, 73 protsendi arvates peaksid ajateenistuse läbima ka väiksemate tervisehäiretega noormehed ning 65 protsenti vastanutest suhtub taunivalt ajateenistusest kõrvalehoidmisse.\n75 protsenti toetab naiste vabatahtlikku ajateenistust ning kaks protsenti küsitletutest sooneutraalset kohustuslikku ajateenistust.\nEesti kuulumist NATO-sse toetab 71 protsenti küsitletutest, 68 protsenti toetab ka NATO liitlasvägede kohalolekut Eestis. 65 protsenti vastanute arvates osutaks NATO vajadusel Eestile sõjalist abi või hoiaks alliansi liikmestaatus sõjalise konflikti üldse ära.\nKaitseministeeriumi tellimusel viis selle aasta oktoobris riigikaitse teemalise avaliku arvamuse uuringu läbi Turu-uuringute AS, selle käigus küsitleti 1206 Eesti elanikku alates 15. eluaastast.\nUuring: eestlased on tuleviku ohtude suhtes murelikumad kui venelased\nEestlased hindavad Eesti ja maailma julgeolekuarenguid pessimistlikumalt kui venekeelsed elanikud, vahendas BNS uuringut.\nEestis eeldab ebaturvalisuse kasvu tulevikus 32 protsenti eestlastest ja 23 protsennti venekeelsetest vastajatest. Eestlastega võrreldes eeldavad venekeelsed vastajad rohkem olukorra samaks jäämist või jätsid sagedamini vastamata küsimusele, kas Eesti elanikud elavad kümne aasta pärast praegusest turvalisemates või ebaturvalisemates tingimustes.\nSamas tajutakse Eesti olukorda positiivsemana kui situatsiooni maailmas tervikuna, kuid ka selles küsimuses on eestlased pessimistlikumad, märgitakse uuringu kokkuvõttes.\nEestlastest näeb 67 protsenti maailma julgeolekuolukorda eeloleval kümnel aastal halvenevat, samas kui venekeelsetest vastajatest jagab seda seisukohta 52 protsenti. Võrreldes eestlastega usuvad venekeelsed rohkem, et olukord jääb endiseks - seda arvab 28 protsenti venekeelsetest eestlaste 17 protsendi vastu. Seda, et maailm võiks muutuda lähiaastatel turvalisemaks, usub 9 protsenti eestlastest ja 11 protsenti venekeelsetest vastajatest.\nKõige olulisemate ohtudena maailmas tõstavad vastajad esile Islamiriigi ja terrorivõrgustike tegevust - vastavalt 66 ja 61 protsenti. Kindlasti peetakse maailmarahule ohuks ka sõjapõgenike ja pagulaste sisserännet Euroopasse, seda näeb ohuna 58 protsenti ning sõjalist konflikti Süürias, mida nimetas 56 protsenti. Viimase kahe ohuteguri olulisust hinnatakse siiski võrreldes kevadega madalamaks, tunnistavad uuringu autorid oma ülevaates.\nEesti osas peavad enam kui pooled vastanud lähemate aastate jooksul väga või küllaltki tõenäoliseks kahe ohu realiseerumist. Organiseeritud rünnak Eesti riiklike infosüsteemide vastu võib toimuda 69 protsendi elanike arvates, 59 protsendi hinnangul võib mõni välisriik sekkuda Eesti poliitika või majanduse mõjutamiseks oma huvides. Lisaks peab 51 protsenti vastanutest tõenäoliseks ohuks ulatuslikku merereostust.\nEestlased peavad enamikke ohte tõenäolisemaks kui venekeelsed vastajad. Suurim erinevus on küberrünnakute tõenäoliseks pidamises - seda arvab vastavalt 81 protsenti eestlastest ja 39 protsenti venekeelsetest. Oluliselt madalaks hindavad venekeelsed vastajad ulatusliku või piiratud sõjalise rünnaku tõenäosust Eestile - neid peab tõenäoliseks vastavalt 34 ja 32 protsenti eestlastest ning 17 ja 16 protsenti venekeelsetest.\nVenekeelsed usaldavad riigi institutsioone eestlastest märksa vähem\nEesti venekeelsete elanike usaldus pea kõikide riigi-institutsioonide ja välisorganisatsioonide vastu on märksa väiksem kui eestlastel, eriti suured on erinevused suhtumises NATO-sse, selgub kaitseministeeriumi tellimusel tänavu oktoobris läbi viidud uuringust.\n\"Eestikeelse elanikkonna usaldus kõikide institutsioonide vastu on suurem kui mitteeestlastel. Erinevused on väga suured kõigi institutsioonide puhul, välja arvatud päästeteenistused ja politsei,\" märgitakse uuringu kokkuvõttes.\nKui eestikeelsetest usaldab täielikult või pigem NATO-t 75 protsenti, siis venekeelsetest ainult 22 protsenti küsitluses osalenutest.\nKaitseväge usaldab 90 protsenti eestlastest ja 45 protsenti venekeelsetest vastajatest, kaitseliitu usaldab 86 protsenti eestlastest ja 36 protsenti muulastest.\nEuroopa Liitu usaldab 66 protsenti eestlastest ja 44 protsenti mitteeestlastest. President Toomas Hendrik Ilvest usaldas 63 protsenti eestlastest ja 19 protsenti venekeelstest, president Kersti Kaljulaidi usaldas 59 protsenti eestlastest ja 25 protsenti venekeelsetest.\nValitsust usaldas 49 protsenti eestlastest ja 32 protsenti venekeelsetest, riigikogu 47 protsenti eestlastest ja 35 protsenti mitteeestlastest ning peaministrit 45 protsenti eestlastest ja 18 protsenti muulastest.\nSuhteliselt sarnased olid mõlema keelekogukonna hinnangud politseile ja päästeteenistustele. Päästeteenistust usaldab 96 protsenti eestlastest ja 91 protsenti venekeelsetest, politseid usaldab 83 protsenti eestlastest ja 79 protsenti venekeelsetest.\n "
        },
        {
          "title": "Liikluses sai viga 10 inimest",
          "content": "Kolmapäeval sai üle Eesti juhtunud kuues raskemas liiklusõnnetuses vigastada kokku 10 inimest.\n \nKell 8.35 juhtus liiklusõnnetus Tallinnas Paldiski maanteel Mustjõe bussipeatuse lähedal, kus selleks keelatud kohas joostes sõiduteed ületanud 59-aastane mees sai löögi Kia Ceedilt, mida juhtis 62-aastane naine. Jalakäija toimetati Põhja-Eesti regionaalhaiglasse kontrolli.\nKell 12.09 juhtus liiklusõnnetus Tallinnas Vabaduse puiestee ja Rännaku puiestee ristmikul, kus 28-aastane naine sõitis Mazda 6-ga vasakpööret sooritades ette peateel liikunud Suzuki Altole, mida juhtis 32-aastane naine. Suzuki juht ja temaga koos sõitnud kuue- ja kolmeaastane tüdruk said vigastada ja kiirabi viis nad Põhja-Eesti regionaalhaiglasse.\nKell 12.30 juhtus liiklusõnnetus Järvamaal Türi vallas Pärnu-Rakvere-Sõmeru maantee 81. kilomeetril, kus 70-aastane mees sõitis Mazda 3-ga tagant otsa ees pidurdanud Peugeot 308-le, mida juhtis 44-aastane naine. Kiirabi andis Mazda juhile kohapeal esmaabi.\nKell 16.06 juhtus liiklusõnnetus Saaremaal Orissaare vallas Tagavere-Kareda maantee teisel kilomeetril, kus seni tuvastamata juht sõitis Chrysler Sebringuga teelt välja mullavalli ja paiskus teele tagasi, rulludes teel üle katuse. Sõidukis viibinud 22-aastane mees ja 25-aastane mees toimetati Kuressaare haiglasse. Mõlemal olid alkoholijoobe tunnused, sõiduki juht on selgitamisel.\nKell 19.48 juhtus liiklusõnnetus Tartumaal Äksi-Kukulinna tee esimesel kilomeetril, kus 83-aastane mees kaotas kontrolli Volkswagen Passati üle ja sõitis järsus vasakkurvis paremale teelt välja vastu puud. Kiirabi viis viga saanud juhi Tartu ülikooli kliinikumi.\nKell 21.57 juhtus liiklusõnnetus, kui 19-aastane mees sõitis Tallinnas Toompuiesteel BMW 335-ga parklast väljumisel ette mööda Toompuiesteed liikunud Renault Lagunale, mida juhtis 49-aastane mees. Kokkupõrkest paiskus Renault vastassuunavööndisse ja põrkas seal kokku Volkswagen Passatiga, mida juhtis 55-aastane mees. BMW ja Volkswageni juht toimetati Põhja-Eesti regionaalhaiglasse. Liiklusõnnetuse täpsemad asjaolud on selgitamisel.\n "
        },
        {
          "title": "FSB otsis läbi Venemaa Ust-Luga sadama peakontori",
          "content": "Venemaa Föderaalne Julgeolekuteenistus (FSB) otsis läbi sadama Ust-Luga peakontori Peterburis, teatas neljapäeval uudisteagentuurile Interfax advokaat Aleksander Potšujev.\n \n\"Ust-Luga kontoris viiakse läbi operatiiv- ja uurimistoiminguid, mis ei ole ettevõttes esmakordsed,\" ütles Potšujev.\nPotšujev ei osanud täpsustada, millise kohtuasjaga on läbiotsimine seotud.\nKuulduste kohaselt on vahistatud ettevõtte juhtkonda kuuluv Valeri Izrailit.\nFSB pole toimuvat kommenteerinud.\nVenemaa Ust-Luga sadam käitles tänavu seitsme kuuga 36 miljonit tonni tankerilasti, mis on seitse protsenti rohkem kui aasta tagasi, teatas augustis sadamahaldusfirma AMP Baltic Sea.\n "
        },
        {
          "title": "Trump lubas tuhandete töökohtade Ühendriikidesse naasmist",
          "content": "USA presidendiks valitud Donald Trump lubas, et tuhanded välismaa töökohad naasvad kodumaale, edastas kolmapäeval uudistekanal CNBC.\n \nTrumpi kinnitusel toob näiteks mobiilvõrguettevõte Sprint välismaalt Ühendriikidesse 5000 töökohta ja võrgufirma OneWeb loob 3000 uut töökohta.\nTrumpi sõnul on selles osas saavutatud kokkulepe jaapanlaste ettevõtte Softbank tegevjuhi Masayoshi Soniga. Softbankile kuulub enamus Sprintist ja sel on investeeringud OneWebis.\nVarem sel kuul teatasid Trump ja Son kokkuleppest, et SoftBank investeerib Ühendriikidesse miljardeid dollareid ja üritab kokku luua ligi 50 000 töökohta.\nUSA tehnoloogiakontsern IBM lubas detsembri keskpaiku, et järgmise nelja aasta jooksul palgatakse 25 000 uut töötajat. Tehnoloogiahiiu tegevjuht Ginni Rometty ütles, et 6000 inimest palgatakse juba järgmise aasta jooksul.\nKontsernis töötas eelmise aasta lõpul 378 000 inimest.\nEttevõte tegi otsuse teatavaks päev enne seda, kui USA presidendiks valitud Donald Trump kohtub tööstusjuhtidega, keda on kutsunud üles leidma võimalusi majanduskasvu ja tööhõive edendamiseks.\nTrump teatas mõned nädalad tagasi nõuandva kogu moodustamisest, kuhu hakkavad kuuluma üle kümne äri- ja tegevjuhi, kes hakkavad käsitlema töökohtade loomist ja majanduskasvu kiirendamist. Presidendi Strateegia ja Poliitika Foorum koguneb Valgesse Majja esmakordselt 2017. aasta veebruari esimesel nädalal, pisut pärast Trumpi ametisseastumist 20. jaanuaril.\nKogu hakkab juhtima investeerimisfirma Blackstone Group tegevjuht Stephen Schwarzman. Selle liikmete seas on General Motorsi tegevjuht Mary Barra, JPMorgan Chase'i tegevjuht Jamie Dimon, Wal-Marti poeketi tegevjuht Doug McMillon, IBM-i tegevjuht Ginni Rometty, BlackRocki tegevjuht Larry Fink ja Walt Disney tegevjuht Bob Iger.\nTrump lubas hoida töötleva tööstuse töökohad USA pinnal ja seada majanduskasvu sihiks neli protsenti aastas. See on viimastest aastatest umbes kaks korda suurem.\n "
        }
      ],
      "28": [
        {
          "title": "Tottenham lõi kümnekesi lõpetanud Southamptonile neli väravat",
          "content": "Inglismaa jalgpalli kõrgliiga ainsas kolmapäeval toimunud kohtumises alistas Tottenham Hotspur võõrsil 4:1 Southamptoni.\n \nKuigi Virgil van Dijk viis kodumeeskonna juba teisel minutil juhtima, ei olnud neil kohtumises palju rõõmustada. Dele Alli viigistas seisu 19. minutil ning Harry Kane viis Tottenhami 52. minutil ette.\nViis minutit hiljem tõmbas Nathan Redmond Dele Alli karistusalas maha ning sai punase kaardi, kuid Harry Kane lõi järgnenud penalti üle värava. Vahetusest mängu sekkunud Heung-Min Song kindlustas külaliste võidu 85. minutil, kohtumise viimase värava lõi kaks minutit hiljem taas Dele Alli.\nKolmanda järjestikuse võidu noppinud Tottenham jätkab 36 punktiga viiendal kohal, neljandal kohal olev linnarivaal Arsenal on neist saanud ühe punkti rohkem. Southampton on 24 punktiga kaheksandal positsioonil.\n "
        },
        {
          "title": "Kurbas ja Södertälje said Rootsi kõrgliigas suure võidu",
          "content": "Eesti korvpallikoondislase Tanel Kurbase koduklubi Södertälje Kings alistas Rootsi kõrgliigas 85:55 Umea.\n \nAlgkoosseisus alustanud eestlase arvele kogunes 19 mänguminuti jooksul kaheksa punkti (kahesed 1/5, kolmesed 2/4), samuti võttis ta kolm lauapalli ning tegi sama palju pallikaotusi.\nSödertälje asub tabelis kaheksa võidu ja nelja kaotusega neljandal kohal, kolm võitu ja 12 kaotust saanud Umea jätkab eelviimasel, kaheksandal positsioonil.\n \n "
        },
        {
          "title": "Kreeka tahab anda migrantidele ID-kaardid ja raha",
          "content": "Kreeka tahab anda tuhandetele tema territooriumile lõksu jäänud põgenikele ja migrantidele elektroonilised ID-kaardid ja raha, ütles migratsiooniminister kolmapäeval.\n \n\"Meil on kavas (aprilliks) kõik Kreeka laagrites, hotellides ja korterites olevad põgenikud ja migrandid registreerida ning anda neile elektroonilised isikukaardid,\" ütles Yiannis Mouzalas ajakirjanikele.\n\"See näitab nende õiguslikku staatust ja seda, et nad viibivad riigis.\"\nMouzalas lisas, et märtsist alates on valitsusel kavas hakata jagama põgenikele ja migrantidele kuni 400 eurot kuus, et perekonnad saaksid end ülal pidada.\n\"Me tahame parandada nende elatustaset ja anda neile mingil määral sõltumatus,\" lisas minister.\nKreekasse on jäänud eelmise aasta rändekriisi ajast üle 60 000 põgeniku ja migrandi peamiselt Süüriast. Suurem osa on majutatud 34 põgenikelaagrisse, mida peetakse ülal Euroopa Liidu, ÜRO põgenikeagentuuri, Punase Risti ja teiste organisatsioonide abil ja rahalisel toel.\nMouzalas ei selgitanud, kuidas kärpekursil Kreeka kavatseb põgenike rahalise toetamise süsteemi finantseerida, kuid harilikult toetub Ateena sellistel juhtudel EL-ile.\n "
        },
        {
          "title": "Juhkami ja Teppan ei suutnud koduklubi esimesest kaotusest päästa",
          "content": "Eesti võrkpallikoondislaste Renee Teppani ja Martti Juhkami koduklubi Innsbrucki Hypo Tirol pidi Kesk-Euroopa liigas leppima esimese kaotusega, kui neljageimilises heitluses jäädi alla seni punktita püsinud Myjava Spartakile. Kahe peale 35 punkti kogunud eestlased tegid kaotajate poolel kaasa kogu vastasseisu.\n \nKahes esimeses mängus maksimaalsed kuus punkti kogunud Tirol läks kolmapäeval vastamisi Slovakkia meeskonna Myjava Spartakiga, kes enne tänast oli kaotanud mõlemad kohtumised, kirjutab \nvolley.ee\n. Seega kandis favoriidikoormat eelmisel hooajal finaali jõudnud Austria meeskond, kuid üllatuslikult ei suutnud Innsbrucki esindus Slovakkia väikelinnas Myjavas peetud kohtumises punktiarvet kasvatada, leppides tasavägises mängus 1:3 (-25, -21, 23, -24) kaotusega.\nMängu parimana koguni viis pallinguässa serveerinud Martti Juhkami tõusis 18 punktiga kaotajate teiseks punktitoojaks, lisades koduklubile ka 11 rünnaku- (42%) ja kaks blokipunkti. Renee Teppan tõi seekord kõik oma 17 punkti rünnakul, kui 34-st üritusest lõppesid punktivõiduga täpselt pooled. 20 punktiga oli külaliste parim 2012.-2013. hooajal Trentino Volley võistkonnaga Itaalia meistriks tulnud slovakk Štefan Chrtiansky.\nTirol katsub järgnevalt jõudu tiitlikaitsja ja Oliver Venno kunagise koduklubi Ljubljana ACH Volleyga, kellega minnakse vastamisi juba neljapäeval.\n "
        },
        {
          "title": "Vene ametnik: transponderite-probleem Läänemere kohal oli väljamõeldis",
          "content": "NATO tõstatatud sõjalennukite transponderite sisselülitamise küsimus Läänemere kohal lennates osutus väljamõelduks ja tekkis ühe NATO riigi süül, ütles Vene välisministeeriumi ametnik Andrei Kelin kolmapäeval.\n \n\"Selgus, et nende transponderitega ei ole üldse mingit küsimust,\" ütles Vene välisametkonna Euroopa koostöö osakonna juht Kelin intervjuus Interfaxile.\n\"Küsimus oli täiesti väljamõeldud. See oli katse süüdistada meid milleski, selles, et Vene lendurid lendavad Läänemere kohal ja ohustavad tsiviillende,\" märkis diplomaat.\nTema sõnutsi \"selgus, esiteks, et see küsimus on lahendatud Rahvusvahelise Tsiviillennunduse Organisatsiooni (ICAO) raames: Kaliningradi ja Peterburi vahel on paika pandud täiesti selge marsruut ja määratud punktid, kus sõjalennukid peavad kulgema sisselülitatud transponderitega.\n\"Asi on selles, et meie lennukid, mis seda teed lendavad, on transponderitega varustatud, kuid neid ei lülitatud sisse, sest seda nõuet üks riik ei täitnud, ma ei hakka seda nimetama, aga see oli NATO riik,\" selgitas Kelin.\n\"Tegelikult see ongi kõik. Jutt on väikesest tehnilisest probleemist, mille saab lahendada asja pidurdanud riigi hea tahte ilmnemisel,\" ütles ta.\n\"Selgus, et kõik see on lahendatav tsiviiltasemel. Ja ei ole vaja sõlmida mingeid uusi leppeid,\" sõnas ametnik.\nVene president Vladimir Putin nõustus 1. juulil kohtumisel Soome presidendi Sauli Niinistöga viimase ettepanekuga lõpetada väljalülitatud transponderitega sõjalennukite lennud Läänemere kohal ning Venemaa esitas vastavasisulised ettepanekud 13. juulil Vene-NATO nõukogule. Hiljem on Putin süüdistanud NATO-t Vene ettepanekute tagasilükkamises.\n "
        },
        {
          "title": "Esmakordselt aasta treeneriks nimetatud Killing: EM-il oli ka vanajumal meie poolt",
          "content": "Teisipäeval jagati Nordea kontserdimajas toimunud pidulikul galaõhtul kätte aasta parimate sportlaste auhinnad ehk kuldsed Kristjanid.\n \nKõige üksmeelsemalt hääletasid spordialaliidud, ajakirjanikud ja rahvas aasta parima võistkonna ehk Rio olümpialt pronksiga naasnud neljapaadi poolt.\n„Täna oli laval tõesti erakordne seista. Olümpia-aasta on selja taga ning kõik võistkonnaalad tõid väga kõrgeid tulemusi, ka väljaspool olümpiaalasid,“ sõnas Allar Raja ERR-ile. „See on suur tunnustus ning siiras heameel kasvab iga aastaga, kui saab midagi väärtuslikku endale CV-sse kirjutada.“\n„Eesti Olümpiakomitee aastalõpu spordigala on kõik need aastad olnud väga suur sündmus,“ ütles Kaspar Taimsoo. „Hääletus võib samamoodi pakkuda üllatusi ning oleme seda isegi näinud. Alati on väike ootusärevus õhus ja see on väga hea punkt aastale.“\nSõudemeeskonna kõrval sai esimest korda aasta treeneri kuldse kuju pihku nende treener Matti Killing. „Kindlasti oli ta väga õnnestunud aasta ja kui Euroopa meistrivõistlusi arvestada, siis oli ka vanajumal meie poolt,“ muheles Killing. „Kõik see, milleks me veel võib-olla poleks valmis olnud, töötas tänu ilmale meie kasuks. Ma arvan, et võin koos meestega väga õnnelik olla.“\nKsenija Balta ootas oma teist parima naissportlase Kristjanit seitse aastat, kuid see oli tema sõnul ootamist väärt. „Ma ei näe mingil määral saavutustel enam piire, ma tahan lihtsalt nii palju,“ naeris EM-il neljanda ning OM-il kuuenda koha saanud kaugushüppaja. „Kui ma saan seda ühe korra, tahan veel teist ja kolmandat. Ma arvan seda, et nii palju, kui mul emotsioone, motivatsiooni ja jõudu on, nii kaua ma olen spordis ja üritan pakkuda häid emotsioone.“\nSamuti teist korda oma karjääri jooksul käis laval parima meessportlase kuju järel Rasmus Mägi. „Selles mõttes on see Kristjan kindlasti eriline, sest tegemist oli olümpiaaastaga ja see oli võib-olla minu senise karjääri üks suuremaid õnnestumisi,“ tõdes Mägi. \"Selle Kristjani teeb kindlasti eriliseks tugev konkurents.“\nAasta noorsportlaseks nimetati Kelly Sildaru, parimate parasportlaste tiitli teenisid Kardo Ploomipuu ja Elisabeth Egel.\n "
        },
        {
          "title": "Soome valis välja kodanikupalga katseisikud",
          "content": "Soome sotsiaalkindlustusamet valis töötute hulgast välja 2000 inimest, kes oleksid kodanikupalga katseisikud.\n \nKolme aasta jooksul hakkaksid katsealused töötu abiraha asemel saama kodanikupalka. Muude toetuste saamist kodanikupalk ei mõjuta, vahendas \"Aktuaalne kaamera\".\nKatse korraldajad loodavad, et püsiv kodanikupalk julgustab töötuid lühiajalisi või osalise tööajaga töökohti vastu võtma.\nKodanikupalk on 560 eurot. Korraldajate sõnul on katse vajalik, sest senine arutelu kodanikupalga üle põhineb peamiselt emotsioonidel, kuna fakte lihtsalt ei ole.\n "
        },
        {
          "title": "Ühe korra eksinud Remmelg: laskmine oli tänaste oludega arvestades rahuldav",
          "content": "Laskesuusatamise Eesti lahtiste meistrivõistluste avavaatustena olid kolmapäeval kavas sprindidistantsid. Lasketiirus puhunud tugeva tuule tõttu suutsid meeste konkurentsis esimese tiiru puhaste paberitega läbida kõigest kaks sportlast - Martin Remmelg ja Roland Lessing.\n \nKuuajaliselt haiguspausilt naasnud Kalev Ermits eksis lamadestiirus küll korra, kuid näitas suusarajal kiireimat minekut ja nii oligi enne püstilaskmist kulla nimel võitlemas kolm meest. Viimases tiirus eksis Remmelg ühe, Ermits kaks ja Lessing kolm korda, mis tähendas, et 27-aastane Martin Remmelg tuli täiskasvanute klassis esimest korda Eesti meistriks. Tugeva lõpuspurdi teinud Ermits kaotas kahe enameksitud lasu juures Remmelgale seitsme, Lessing juba 24 sekundiga.\n„Laskmine oli tänastes oludes kindlasti rahuldav, see üks trahv on okei,“ arvas Remmelg intervjuus ETV spordisaatele. „Suusakiirus oli enesetunde järgi parem, kui hooaja alguse poole. Ma arvan, et tugev neli täna.“\nNaiste seas võttis võidu USA-s õppiv ja harjutav Johanna Talihärm, kes eksis vaid viimasel püstilasul ning edestas poole minutiga juba ligi viis aastat tagasi tippspordist loobunud Eveli Sauet. Kolmandale poodiumiastmele tõusis Olga Poltoranina.\n„Eks viimane lask jääb ikka natukene mõttesse, et kui üheksa tükki saad alla, tahaks selle viimase ka alla saada,“ tõdes Talihärm. „Sellist ilma arvestades ei ole hullu. Kindlasti pole Eesti meistrivõistlused need, mille jaoks olen ennast vormi ajanud, aga sellise lihtsa raja peal käib kah.“\nSeekordsed Eesti meistrivõistlused kulmineeruvad neljapäeval peetavate jälitussõitudega.\n "
        },
        {
          "title": "Lubatust kõrgema lastiga veok kahjustas Tartumaal silda",
          "content": "Tartumaal Ülenurme vallas rammis lubatust kõrgema koormaga veok silda.\n \nKella 19.30 ajal sai häirekeskus teate, et Ülenurme vallas Tõrvandi alevikus on raskeveok põhjustanud varalise kahjuga avarii. Sündmuskohal töötanud politsei selgitas, et lubatust kõrgema koormaga veok oli rihtinud ära märgid, mis hoiatasid, et mõnekümne meetri kaugusel oleva silla alt saab läbi minna kuni 4 meetri kõrgune masin.\nVeoki lastiks oli metsatöödeks mõeldud traktor. Et selle masina last aga ületas piirangut, kahjustas veoki ülekoorem sillale lähenedes nii tänavavalgustusposti kui ka lõpuks silda ennast.\nTekkinud purustuste tõttu vajas raskeveokijuht politsei abi nii õnnetuse kui ka kahjustuste fikseerimisel, samas aitas politsei ka õnnetuspaigal liikluse reguleerimisega.\nKeegi avariis viga ei saanud.\nPolitsei selgitab õnnetuse üksikasju, varalise kahju hüvitamine jääb aga kindlustusseltsi otsustada. Veokijuht oli kaine, omab juhtimiseks õigust ning kasutas ka nõuetekohaselt turvavarustust.\nLiiklus sündmuskohal oli häiritud.\nPolitsei tuletab meelde, et raskeveokijuht on teedel oma massi poolest igal juhul suurema ohu allikas ning seda enam peaksid kutselised juhid veenduma, et planeeritud teekond kulgeks võimalikult ohutult. Arvestama peaks seejuures ohutut sõidukiirust, tehnilist seisukorda, sõiduki kaalu ja kõrgust ning selle juures omakorda kõige sobilikumaid sõiduvõtteid.\n "
        },
        {
          "title": "Ilm püsib tuuline, kohati sajab veidi vihma",
          "content": "Selle aasta viimastel päevadel püsib ilm tuuline ja mõnel pool sajab ka veidi vihma.\n \nEelolev öö on veel vähese ja vahelduva pilvisusega ning kuiv, puhub nõrk läänekaare tuul. Hommikuks pöördub tuul aga edelasse ja tugevneb 5 kuni 11, saartel ja rannikul puhanguti kuni 15 meetrini sekundis. Õhutemperatuur on -7 kraadist sisemaal +1 kraadini saarte rannikul, vahendas \"Aktuaalne kaamera\".\nEnnelõunal läänepoolt alates pilvisus tiheneb ning saartel ja rannikul võib ka veidi sadada. Pärastlõunal on nõrka sadu laialdasemalt - sajab vihma ja lörtsi, Ida-Eestis ka lund. Puhub edelatuul 5 kuni 12, saartel ja rannikul puhanguti kuni 17 meetrit sekundis, õhtul tuul veidi nõrgeneb. Õhutemperatuur tõuseb päeval 0 kraadist +5 kraadini.\nKa reedel lõõtsub tugev edelatuul, mille puhangud ulatuvad Eesti rannikuvetes 20 meetrini sekundis. Kohati sajab vähest vihma ja sooja on ööpäevaringselt 3-4 kraadi.\nAasta viimasel päeval on sooja mõni kraad rohkemgi. Kohati sajab hoovihma ning tuul on jätkuvalt tugev. Järgmisel aastal hakkab aga õhutemperatuur langema ja ilm läheb talvisemaks.\n "
        },
        {
          "title": "Pärnu noored tahavad vanasse ujulasse ekstreemspordikeskuse rajada",
          "content": "Pärnu kaasava eelarve hääletusel konkureerib kuus ideed, millest üks on noorte plaan rajada vanasse ujulasse ekstreemspordikeskus. Siiani pole Pärnus talvel kohta, kus rula ja rattaga sõita.\n \nNoorte hulgas ülipopulaarne \npump track\n ehitati selle aasta kaasava eelarve raha eest. Talvel on aga kindlasti sisehalli vaja, vahendas \"Aktuaalne kaamera\".\n\"Sellist ilma talve jooksul ilmselt väga tihti ei ole. Kindlasti oleks vaja kohta, kus saaks ka talvel sõita,\" ütles Pärnu spordikooli jalgrattatreener Margo Märtsoo.\nPump track\nil julgevad noored täna sõita, aga \nskate\npargis ei hakata isegi isegi proovima, sest väga libe on. Muid kohti pole ka.\n\"Praegu me käime põhiliselt Tihemetsas või heal juhul Tallinnas. Siin lähedal ei ole kuskil sõita,\" ütles rulahuviline Rivo Ringmaa, kelle sõnul oleks sisehall väga hea.\nSisehall tuleks vanasse ujulasse, mis pandi juba eelmise aasta kevadel kinni. Noortel on juba plaanid valmis, kuidas bassein ümber ehitada.\nKõigepealt tuleb võita aga kaasava eelarve hääletus. 40 000 euroga saaks plaanid juba teoks teha. Praegu noored lihtsalt proovivad, kuidas BMX ja rula basseinipõhjas käituvad.\n\"Me oleme igasuguse toetuse eest ülimalt tänulikud ja loodame, et varsti on võimalik meil rajada Raba ujulasse üks Eesti ägedamaid siserulaparke, kus saavad treenida nii Pärnu maakonna noored, Eesti noored kui ka noored Baltimaadest, Soomest ja igalt poolt mujalt. Esimeses etapis on võimalik see rulapark valmis ehitada ja keskus tööle saada. Hiljem lähevad keskusega plaanid edasi. Plaan on teha sellest ekstreemspordikeskus, kus on lisatud \nstreet workout\n, \nslackline\n, on võimalik pinksi mängida ja tegeleda aktiivse spordiga,\" rääkis ekstreemspordiedendaja Rasmus Paimre.\nTegelikult tuli ekstreemspordikeskuse idee Pärnu noorte vabaajakeskuselt.\n\"Meie pakume noortele sisemist tegevust. Siin on meil erinevad pallimänguid, spordisaal, aga kui näeme, mida noored tänaval tahavad teha, siis seda meil pakkuda ei ole. Oleks aeg,\" rääkis Pärnu noorte vabaajakeskuse juhataja Annely Reile.\n "
        },
        {
          "title": "Aktuaalne kaamera kell 21:00",
          "content": ""
        },
        {
          "title": "41-aastane Juan Sebastian Veron jätkab kodumaal jalgpallurikarjääri",
          "content": "73 korral Argentina jalgpallikoondist esindanud 41-aastane Juan Sebastian Veron otsustas jalgpallisaapad varnast võtta ning Argentina kõrgliigaklubi Estudiantesega 18 kuu pikkuse lepingu sõlmida.\n \nKaks aastat tagasi karjääri lõpetanud Veron, kes on ühtlasi Estudiantesi esimees, annetab teenitud palga klubile. 41-aastane endine koondislane lubas karjääri jätkata juhul, kui klubi suudab välja müüa 65 protsenti uue staadioni VIP-istmetest.\nVeron astub Argentina klubi eest taas väljakule 8. jaanuaril, kui Estudiantes kohtub Florida Cupi raames Leverkuseni Bayeriga.\n2003. aastal võitis Veron koos Manchester Unitediga Inglismaa kõrgliiga, enne seda triumfeeris argentiinlane Rooma Lazio ridades UEFA karikavõistlustel ning Serie A-s.\n "
        },
        {
          "title": "Kruusateede kehv seisukord sunnib raskeveokitele meetmeid rakendama",
          "content": "Riigi metsamajandamise keskus ja maanteeamet on mitmel pool Eestis seadnud kruusateedele sõidukite massipiiranguid, vältimaks nende lagunemist. Raietööd saab metsades küll teha, kuid puidu väljavedu suurte veokitega tuleb ilma jahenemise või teede kuivamiseni edasi lükata.\n \nMitmendat aastat pole aasta lõpul õiget talve. Metsa tehes tuleb sellega arvestada. Riigi metsamajandamise keskus on mõnelegi metsateele paigaldanud märgi, mis kohustab enne rohkem kui seitse tonni kaaluva sõidukiga edasi liikumist võtma ühendust tee valdajaga, vahendas \"Aktuaalne kaamera\".\n\"Me paneme märgid selliste teede peale, mida majandamiseks vajame ja tahame teada, kes seal liiklevad. Need massipiirangu märgid ongi selleks, et saame teada, kes teed kasutab. Kui teega midagi juhtub, saame pöörduda vatsava firma, eraisiku või metsaomaniku poole,\" ütles Valgamaa metskonna metsaülem Risto Sepp.\nLõikust ja puidu kokkuvedu saab metsas teha. Suure väljaveotehnikaga metsatulekut tuleb aga tõsiselt kaaluda.\n\"Teed kasutame täpselt niimoodi, nagu tee kannatab. Praegu siin me teemegi raie, viime välja lattu ja enne ära ei vii, kui tee võimaldab - kas kuivab või külmetab,\" rääkis Sepp.\nEestimaa kruusateed on nii viletsas seisus, et maanteeameti hinnangul võib raskete vedude mõjul osa teid kaotada täielikult kandevõime. Maanteeamet on kehtestanud massipiirangud ligi 900 kilomeetrile riigiteedele. Keerulisem on olukord Lääne-Eestis.\n\"Kruusatee sõidetakse täiesti katki ja see laguneb sedavõrd, et remontida ei saa ja see tuleb täiesti nullist üles ehitada. Seetõttu tulebki seal liiklust piirata,\" ütles maanteeameti Ida regiooni hooldusvaldkonna juht Andres Piibeleht.\nLõuna-Eestis on mõnel pool kehtestanud teepiiranguid ka omavalitsused. Suuremaid teelõhkumisi pole seni olnud, kuid näiteks Vissi kalmistule pääsemisega oli jõulude ajal tükk tegu.\n "
        },
        {
          "title": "Hanso: praegu on riigikaitse prioriteet maavägi, kuid tegeleda tuleb ka merekaitsega",
          "content": "Eesti merekaitse arendamine sõltub prioriteetidest ja riigi rahalistest võimalustest, ütles riigikaitsekomisjoni esimees ja endine kaitseminister Hannes Hanso, kommenteerides hiljuti valminud Eesti merejulgeoleku uuringut.\n \nUuringu projektijuht Jaan Murumets ütles \"Aktuaalsele kaamerale\", et selles osas, mida politsei- ja piirivalveamet teeb rahuajal piirirežiimi tagamiseks, puudujääke pole.\n\"Probleemid hakkavad tekkima kriisi- ja sõjaolukorras, kus on vaja teistsuguses kvaliteedis, teistsuguses täpsusastmes arusaamist selles, kes Eesti territoriaalvetes, Eesti majandusvööndis toimetab,\" tõdes ta.\nRiigikaitsekomisjoni liige, erukindral Ants Laaneots ütles, et merejulgeolek ja merekaitse on üles ehitamata ja praeguses olukorras kardaks tema pigem ohtu merelt kui maalt, sest Läänemeri on Venemaale olnud alati strateegiliselt tähtis ning kontroll selle üle tähendaks kontrolli Balti riikide üle.\n\"Putin suurendab pidevalt sõjalist võimekust Balti regioonis. Kaliningrad on täis topitud Vene üksusi, sõjalaevade hulk kasvab pidevalt ja nende võimekus kasvab uute raketisüsteemide näol,\" selgitas ta.\nLaaneots ütles, et merejulgeolekuga tegelevaid ametid on mitu - veeteede amet, piirivalve, merevägi ehk kõik võimekused on killustatud. Tema hinnangul tuleks need ametid siduda. Ta lisas, et praegu pole ühtset mereseiresüsteemi ja juhtimiskeskust.\n\"Mereväe võimekus on kolme miinijahtijaga tagatav lõhkekehade otsimine ja kahjutuks tegemine. Mingeid muid võimekusi ei ole olemas. Kõige olulisem on see, et rannakaitse puudub täielikult,\" ütles Laaneots.\nTema sõnul saaks rannakaitset arendada Kaitseliidu baasil. Esmalt tuleks aga tema sõnul paika panna mereseiresüsteem. Laaneots lisas, et probleem on selles, et kaitsejõudude loomist alustati nullist ja varustus on kallis.\nRahvusvahelise kaitseuuringute keskuse ja kaitseväe ühendatud õppeasutuste analüütikute tehtud uuringut hakkab arutama riigikaitsekomisjon. Komisjoni esimees Hannes Hanso ütles, et praegu on riigikaitse prioriteetide seas maavägi, kuid samm-sammult tuleb tegeleda ka merejulgeolekuga.\n\"Me peame endale väga selgelt aru andma - nende kaitsekulutustega, mis meil on, ehitame endale üles seda sõjaväge, mida selle rahaga teha saab. Ma usun, et kui lisame kas või uuringus välja toodud kolm laeva, lennukid, helikopterid, vaatlusjaamad, siis räägime siin miljardist või oluliselt suuremast summast,\" ütles Hanso.\nUuring tehti kaitseministeeriumi initsiatiivil, et saada probleemidest põhjalik ülevaade. Uuringu projektijuht Jaan Murumets ütles, et otsused tulevad seda targemad, mida parem analüütiline informatsioon on otsustajatel.\nLisaks infole töötati välja metoodika, mille abil saab erinevate ametkondade probleeme ja lahendusi omavahel võrrelda.\n "
        },
        {
          "title": "Laskesuusatamise EMV sprindidistantsil võidutsesid Talihärm ja Remmelg",
          "content": "Täna, 28. detsembril algasid Otepääl Tehvandil Eesti lahtised meistrivõistlused laskesuusatamises. Tänaseid kaarte segas kindlasti tiirus valitsenud kõva tuul, mis tingis selle, et ükski täna startinud sportlane nulliga lasta ei suutnud. Põneva sprindietapi järel krooniti Eesti meistriteks Johanna Talihärm ja Martin Remmelg.\n \nTalihärm läbis 7,5 km pikkuse distantsi ajaga 22.40 (0+1), tema järel tuli hõbemedalile Eveli Saue (+0.30; 0+1), pronksmedalile tuli Olga Poltoranina (+0.39; 0+2).\nKui Talihärm tundis viimastel MK-del korralikku väsimust, siis kodusolek on talle hästi mõjunud. “Vahepealne väike puhkus on olnud hea, suutsin täna raja piisava kiirusega läbi sõita. Kodus on väga hea võistelda – omad inimesed raja ääres annavad palju energiat juurde ja tänangi kõiki kaasaelajaid, kes täna raja ääres olid,” rääkis värske Eesti meister. Tiirudes eksis Talihärm vaid korra, lastes lamades nulliga ning püstitiirus üks möödalask. “Otepää tuuline tiir oli täna veel tuulisem ning püstitiirus pidin korralikult võitlema, et märgid maha saada ja viimane märk jäigi püsti ja tuli minna trahviringile,” sõnas Talihärm.\nMeestest võttis seitsmesekundilise eduga Kalev Ermitsa ees meistritiitli Martin Remmelg, kes läbis 10 km sprindiraja ajaga 25.56, tiirudes eksis noormees vaid korra (0+1). Kalev Ermits sai hõbemedali (+0.7; 1+2), pronksmedali sai kaela Roland Lessing (+0.24; 0+3).\nRemmelg jääb tänase võistlusega rahule. “Eriti rahule jäin laskmisega, sest olud olid küllaltki tuulised ja oli keeruline. Füüsiline seisund on samuti parem kui hooaja alguses ja võin tänasega rahule jääda. Võistlema läksin mõttega teha hea sooritus ja alles viimasel ringil tuli mõte, et esimene koht on täiesti käeulatuses,” sõnas Remmelg ja lisas: “Usun, et ka homme tuleb äärmiselt põnev võistlus ja annan endast kõik, et täna võidetud positsiooni hoida.”\nNeljapäeval selguvad Eesti meistrid jälitussõidus. Võistlus algab kell 11.00 ja on pealtvaatajatele tasuta.\nKõikide vanusegruppide võitjad:\nN13 – Solvita Malina\nM13 – Ivar Všivtsev\nN15 – Viktorija Romanova\nM15 – Markus Epner\nN17 – Ksenja Pribõlovskaja\nM17 – Maksim Fomin\nN19 – Anneliis Viilukas\nM19 – Kristo Siimer\nN21 – Susan Külm\nM21 – Vladislavs Nedaivodins (Läti)\nM40 – Janno Pärt\nM50 – Janis Neimanis\nM60 – Rafik Azizabajev\nM harrastajad – Juri Širokov\n "
        },
        {
          "title": "Kalev/Cramo sai Valgas taas napi võidu",
          "content": "Koduses korvpalli meistriliigas alistas BC Kalev/Cramo võõrsil BC Valga-Valka/Maks&Mooritsa 83:76 (18:16, 21:14, 23:18, 21:28).\n \nMängu jooksul ka 20 punktiga juhtinud võitjameeskonna resultatiivseim oli 22 punkti visanud Demonte Harper, kes lisas ka kuus lauapalli ning viis resultatiivset söötu. Vitali Ljutõtš lisas 16 ning Rain Veideman 12 silma.\nValga-Valkasse naasnud teinud Reinis Strupovics viskas kodumeeskonna kasuks 19 punkti ja võttis kuus lauapalli, 18 punkti lisas Ivars Zvigurs.\nLiigatabelis on Kalev/Cramol 12 võitu ja kolm kaotust, millega ollakse Tartu Ülikooli järel teisel kohal. Valga-Valkal on viis võitu ja üheksa kaotust, millega asutakse tabeli kuuendal real.\nKa novembris Valgas toimunud mängus polnud kodumeeskond suurele pealinna klubile kergeks vastaseks, siis võitis Kalev/Cramo 79:73. Pärnus toimunud karikavõistluste poolfinaalis jäi pealinna klubi peale 83:60.\n "
        },
        {
          "title": "Eesti-Vene postivahetuses võib uuest aastast esineda viivitusi",
          "content": "Venemaa postiteenistus otsustas tulevast aastast muuta rahvusvaheliste postisaadetiste käitlemise korda, mis võib põhjustada häireid ka Eesti-Venemaa vaheliste postisaadetiste liikumises.\n \n\"Ka Eesti-Venemaa vaheline postivahetus on sarnaselt teiste riikidega mõjutatud,\" ütles Eesti Posti pressiesindaja Mattias Kaiv BNS-ile. Kui suured on Eesti ja Venemaa vahel liikuvate saadetiste mahud, ei saa ettevõte Kaivi sõnul avalikustada.\nLeedu Post hoiatas teisipäeval, et Venemaa ühepoolne otsus muuta rahvusvaheliste pakkide käitlemise korda võib häirida postisaadetiste Leetu jõudmist.\nVene Post teatas, et tuleva aasta 1. jaanuarist peavad kõik sissetulevad välismaised postisaadetised minema Ida-Siberisse Mirnõisse, mis asub Moskvast 4000 kilomeetri kaugusel. Praegu käideldakse rahvusvahelisi saadetisi Moskvas või teistes suuremates Vene linnades.\n "
        },
        {
          "title": "Tartus avati pidulikult Worldloppeti suusamaratonide sarja peakontor",
          "content": "Pool aastat on möödas ajast, mil Tartu nimetati 12-aastase vahe järel taas suusamaratonide sarja Worldloppet peakontoriks ning nüüd said Klubis Tartu Maraton asuvad kontoriruumid endale ka renoveeritud ja kaasaegse ilme.\n \nTeiste prominentsete isikute seas oli avamisel kohal ka Worldloppeti president, soomlane Juha Viljamaa, kelle sõnul on Taaralinn suusamaratonide sarja juhtimisega seni suurepäraselt hakkama saanud. „Tartus on väga kvaliteetseid ja suurte maratonide korraldamise kogemusega töötajaid, mistõttu on kõik läinud sujuvalt ja praeguse juhtimisega võin igati rahul olla,“ rääkis Viljamaa. „On oluline, et Tartu linn on Tartu maratoni ja Worldloppeti eest niivõrd hästi hoolitsenud, sest siis tundub, et nad reaalselt tahavadki meid siia,“ lisas ta.\nRenoveerimise peamine eesmärk oli tekitada juurde lisatööpinda, sest õige pea ootab ees maratonisarja kõige pingelisem periood. Worldloppeti peakontori põhiülesanded on seotud kommunikatsiooni- ja IT-valdkonna korraldamisega. Worldloppeti tegevjuhi Epp Paali sõnul on viimase 12 aastaga palju muutunud, mis tähendab, et juhtimisse sisseelamine nõuab oma aja. „Worldloppeti maratonide pere on kasvanud 14 liikme pealt 20 peale, samuti on kõikide maratonide programmid oluliselt laienenud. Seetõttu on esimene juhitud poolaasta kulgenud suuresti tööga tutvumise tähe all,“ rääkis Paal.\nWorldloppeti peakontor asub Tartus veel vähemalt kolm ja pool aastat, kuni sarjale valitakse uus president. Paali arvates võiks ka pärast uusi valimisi Worldloppeti peakontor Tartus paikneda. „Me soovime, et tulevikus ei peaks enam läbi tegema pikka sisseelamis- ja kolimisprotsessi, mistõttu on meie eesmärk, et peakontor jääkski Tartusse,“ ütles ta. Paal lisas, et ei ole just eriti palju rahvusvaheliste spordiorganisatsioonide peakontoreid, mis Eestis asuvad. „Me peaksime selle üle uhked olema, et Worldloppeti kontor praegu Tartus on,“ sõnas ta.\nPärast neljakuist pausi jätkub Worldloppeti sari juba 4. jaanuaril sõidetava Hiina Vasaloppetiga. 44. Tartu Maratoni toimumiskuupäevaks on 26. veebruar.\n "
        },
        {
          "title": "Endine maailma esireket Ana Ivanovic lõpetas sportlaskarjääri",
          "content": "2008. aastal Austraalia lahtistel tennisemeistrivõistlustel finaali pääsenud ning samal aastal Prantsusmaa lahtised võitnud serblanna Ana Ivanovic teatas, et lõpetab sportlaskarjääri.\n \n„See on minu jaoks väga raske otsus, kuid mul on ka palju, mida tähistada,“ sõnas Ivanovic Facebooki vahendusel. „Ma olen jõudnud kõrgustesse, millest ma ei osanud iial unistada.“\n„Neisse kõrgustesse jäämine nõuab aga suurepärast füüsilist vormi ning on teada, et ma olen olnud vigastuste küüsis. Mulle endale, kõigile mu fännidele ja noortele tüdrukutele ning poistele, kes mind vaatavad – ma saan mängida vaid siis, kui ma teen seda kõrgel tasemel. Ma ei suuda seda enam teha ning on aeg edasi liikuda.“\n„Tennis on alati olnud minu armastuseks, kuid ma olen tulevikku vaadates väga elevil,“ tõdes 2008. aastal ka maailma esireketiks olnud 29-aastane serblanna. „Minust saab sportlike ning tervislike eluviiside saadik, samuti uurin muude tegevuste hulgas võimalusi siseneda äri-, ilu- ning moemaailma. Samuti jääb mul rohkem aega tegeleda heategevusliku tööga.“\n„Ma olen täitnud oma unistused ning loodan, et olen seda aidanud teha ka teistel. Seega, ärge olge kurvad, olge koos minuga optimistlikud – minu armastus ning tänusõnad kõigile, kes on mul aidanud elada suurepärast elu. Ma armastan teid kõiki!“\n "
        },
        {
          "title": "Lõuna-Korea trahvis USA Qualcommi 816,4 miljoniga",
          "content": "Lõuna-Korea konkurentsiamet trahvis USA mobiilikiibitootjat Qualcommi 1,03 triljoni vonniga ehk ligi 816,4 miljoni euroga konkurentsiseaduste rikkumise eest.\n \nKonkurentsiameti teatel on San Diegos põhinev ettevõte tegelenud ebaõiglaste äritehingutega patentide litsentseerimisel ja kiipide müügis, sealjuures keeldunud konkureerivatele kiibitootjatele kiipide tootmiseks vajalike litsentse pakkumise.\nAmet teatas, et Qualcomm on kasutanud oma juhtivat turupositsiooni ära modernsete kiipide tootmisel sundimaks mobiiltelefonide tootjaid maksma hulga ühepoolselt seatud litsentside eest ning sundinud tootjaid allkirjastama litsentsilepinguid.\nQualcomm ei ole otsusega nõus ning plaanib apelleerida.\nQualcomm teenis 2015. aastal 25,1 miljardit dollarit litsentsitasude ja modemikiipide müügi eest.\n "
        },
        {
          "title": "Anett Kontaveit peab vigastuse tõttu Austraalia lahtised vahele jätma",
          "content": "Eesti esitennisist Anett Kontaveit teatas kolmapäeval, et vigastas treeninglaagris olles jalalihast ning jääb seetõttu kõrvale nii Brisbane'i turniirilt kui Austraalia lahtistelt tennisemeistrivõistlustelt.\n \n„Kurb uudis kõikidele fännidele,“ avaldas Kontaveit oma Facebooki lehel. „Tais treeninglaagris venitasin jalalihase ja pean võistlustest mõneks ajaks kõrvale jääma. Konsulteerides arstidega võttis minu tiim vastu otsuse, et õige on vigastus väja ravida ja keskenduda tervele 2017. aasta hooajale.“\n„Ma ei osale Brisbane'i turniiril ega Australian Openil.“\n„Minu esimene võistlus uuel aastal on plaani järgi 23. jaanuaril Prantsusmaal ITF turniiril. Eestis mängin 8.-11. veebruaril Fed Cupil.“\nAustralian Open on aasta esimene suure slämmi turniir, mis kestab 16.-29. jaanuarini.\n "
        },
        {
          "title": "Etioopia kehtestab dopinguga patustanud kergejõustiklastele eluaegse võistluskeelu",
          "content": "Novembris Etioopia kergejõustikuliidu (EAF-i) presidendiks saanud jooksulegend Haile Gebrselassie teatas kolmapäeval, et Etioopia seisukohaks dopinguvastases võitluses on nulltolerants ning dopinguga patustanud sportlaseid ootab ees eluaegne võistluskeeld.\n \nPikki aastaid koos naaberriigi Keeniaga pikamaajooksu domineerinud Etioopia usaldusväärsus langes kahtluse alla sellel aastal, kui kuut kergejõustiklast süüdistati veebruaris dopingu tarvitamises. Aprillis teatas EAF, et dopingukontrolle muudetakse tõhusamaks ning need viiakse läbi enam kui 200 sportlase seas.\n„Meie seisukohaks pole dopingut tarvitanud sportlasele vabanduste otsimine,“ tõdes Gebrselassie kolmapäeval Reutersile. „Alates tänasest saab iga reegleid rikkunud sportlane eluaegse võistluskeelu.“\nGebrselassie sõnul on nulltolerantsi eesmärgiks näidata rahvusvahelisele kergejõustikuliidule (IAAF-ile), et Etioopia võtab dopinguvastast võitlust tõsiselt. Samuti soovitakse, et IAAF eemaldaks Etioopia dopinguskandaalide tõttu „kriitilist hoolt“ vajavate riikide seast, kuhu kuuluvad ka Keenia, Maroko, Ukraina ning Valgevene.\n \n "
        },
        {
          "title": "Viipekeelsed uudised",
          "content": ""
        },
        {
          "title": "Lääne- ja Ida-Eestis evakueeriti pommiähvarduse tõttu inimesed mitmest Rimi kauplusest",
          "content": "Kolmapäeva pärastlõunal tehti pommiähvardus Rimi poodidele Lääne- ja Ida-Eestis, mistõttu otsiti läbi Pärnu, Kuressaare, Haapsalu ja Jõhvi kauplused.\n \nKella 16.20 paiku teatati e-kirja teel Lääne prefektuurile, et Rimis võib olla pomm. Linna nime ähvarduses täpsustatud ei olnud ja seetõttu kontrolliti üle nii Pärnu, Haapsalu kui ka Kuressaare Rimid, kirjutab \nDelfi\n.\nKontrollimise käigus midagi kahtlast ei leitud ning inimesed lubati tagasi poodidesse.\nKolmapäeva pärastlõunal kell 16.15 tehti e-kirja teel pommiähvardus ka Jõhvi linnas asuvale Tsentraali keskusele. Ida prefektuuri pressiesindaja ütles, et kell 17.55 oli pood juba üle kontrollitud ja inimesed taas ostlema lastud.\nSarnase sisuga pommiähvardus tehti e-kirja teel 23. detsembril Prisma poodidele. Ka siis ei täpsustatud, millise Prisma kohta kiri käib, mistõttu asus politsei tegutsema üle Eesti.\n "
        },
        {
          "title": "Kerry: kaks riiki on ainus võimalus Iisraeli-Palestiina rahu saavutada",
          "content": "USA välisminister John Kerry rõhutas kolmapäeval, et ainus viis Iisraeli ja palestiinlaste vahel kestev rahu saavutada on leppida kokku kahe riigi lahenduses.\n \nKerry sõnul ohustab Iisraeli asunduste ehitamine Läänekaldale ja Ida-Jeruusalemma lootust palestiinlastega rahuni jõuda, aga ka Iisraeli enda tulevikku demokraatliku riigina.\nUSA välisminister esitas kõnes oma nägemuse konflikti lahendamise võimalustest ja hoiatas, et Iisrael on asunud palestiinlaste kuuluva maa \"alalise okupeerimise\" kursile.\n\"Praegu elab Jordani jõe ja Vahemere vahelisel alal ühesugune arv juute ja palestiinlasi,\" ütles Kerry Washingtonis diplomaatidest koosnevale kuulajaskonnale.\n\"Neil on valida, kas elada koos ühes riigis või eralduda kaheks riigiks.\"\nTa rõhutas aga, et kui Iisrael otsustab ühe riigi kasuks, siis saab see olla kas juudiriik või demokraatlik riik. \"Mõlemat ei saa ja selles ei oleks kunagi rahu.\"\nKerry selgitas USA eelmise nädala otsust mitte kasutada vetot ÜRO Julgeolekunõukogu hääletusel Iisraeli asundustegevuse taunimiseks. \"ÜRO hääletuse eesmärk oli kaitsta kahe riigi lahendust.\"\n\"See on see, mille eest me seisame: Iisraeli tuleviku eest demokraatliku juudiriigina, mis elaks naabritega kõrvuti rahus ja turvaliselt,\" ütles Kerry.\n\"Kahe riigi lahendus on ainus viis saavutada iisraellaste ja palestiinlaste vahel õiglane ja kestev rahu,\" lisas USA välisminister, hoiatades, et lahendus on sattunud tõsisesse ohtu.\nTa sõnas, et tulevased Iisrael ja Palestiina peaksid jääma 1967. aasta sõja eelsetesse piiridesse, ja kutsus piiride korrigeerimiseks vahetama võrdse suurusega maatükke. Jeruusalemma tuleks tulevikus tunnustada nii Iisraeli kui ka Palestiina riigi pealinnana, lausus välisminister, lisades, et riigid, kes ei tunnusta Iisraeli juudiriigina, peaksid seda tegema.\nKerry rõhutas ka, et Ühendriigid ei algatanud ega koostanud ÜRO resolutsiooni, milles Iisraeli asundustegevus hukka mõisteti, kuid lisas: \"Mitte keegi, kes suhtub rahusse tõsiselt, ei saa eirata tõika, et asundused seavad rahu ohtu.\".\n\"Kuid probleem ei piirdu asundustega,\" ütles Kerry, kelle sõnul viitab asjade käik Iisraeli soovile võtta Läänekalda maad enda kätte ja takistada palestiinlasi neid alasid arendamast.\n\"Asunduste küsimus määrab Iisraeli tuleviku. Ja nende väljakuulutatud eesmärk on selge: nad usuvad ühte riiki: suur-Iisraeli.\"\nKerry püüdis kõnes näidata, et ei süüdista rahuprotsessi nurjumises ainult Iisraeli. Palestiinlaste maa \"lõputuna näiva okupatsiooni\" kõrval nimetas ta ka Palestiina liidrite vägivallaõhutamist. USA välisminister väljendas ka muret selle üle, et kiiresti kasvav araablastest elanikkond muudab juudid Iisraelis vähemuseks, mis tekitab Iisraelis demokraatia kriisi, kui palestiinlastel ei ole oma riiki.\nMuu hulgas rõhutas Kerry, et president Barack Obama administratsioon on pühendanud end Iisraelile rohkem kui Ühendriikide eelmiste presidentide valitsused, ja märkis, et ka eelmised administratsioonid on Iisraeli suhtes kriitiliste resolutsioonide hääletuses erapooletuks jäänud.\nUSA on andnud Obama valitsusajal Iisraelile rohkem sõjalist abi kui kunagi varem. Hiljuti sõlmiti kümneaastase abilepe väärtuses 38 miljardit dollarit.\n\"Ükski Ameerika administratsioon ei ole teinud Iisraeli julgeoleku heaks nii palju kui Barack Obama oma,\" ütles Kerry. \"Lõppkokkuvõttes on Iisraeli rahva otsustada, kas selle valitsuse vastu suunatud Iisraeli ametnike ebatavaliselt teravad rünnakud teenivad parimal võimalikul moel Iisraeli rahvuslikke huve ja suhteid liitlasega, mis on olnud oma toetuses järjekindel.\"\n\"Need rünnakud koos süüdistustega USA-juhitud vandenõus ja teised väljamõeldud väited, tekitavad segadust ja juhivad tähelepanu kõrvale selle hääletuse sisult,\" lausus Ühendriikide välisametkonna juht.\nNetanyahu nimetas Kerry kõnet suureks pettumuseks\nIisrael peaminister Banjamin Netanyahu nimetas Kerry kolmapäevast kõnet \"suureks pettumuseks\".\n\"Ta kulutas enamuse oma kõnest sellele, et sisuliselt süüdistas Iisraeli rahu puudumises,\" ütles Netanyahu.\n\"Iisraeli rahvas ei vaja mingeid tohutuid loenguid rahu tähtsusest välisriikide liidritelt. Nagu ka kogu see ÜRO resolutsioon, oli ka see kõne suunatud Iisraeli vastu,\" tõdes peaminister.\n\"Rohkem kui tund aega keskendus Kerry maniakaalselt asundustele ja vaevu puudutas konflikti olemust, milleks on palestiinlaste vankumatu vastuseis kogu Iisraeli riigile ja selle piiridele,\" rääkis Netanyahu.\nAbbas usub, et rahu Iisraeliga on saavutatav\nPalestiina president Mahmoud Abbas vastas Kerry kõnele, öeldes, et on veendunud, et rahu Iisraeliga on võimalik saavutada.\nSamas kordas ta nõudmist, et enne kõneluste taastamist peab Iisrael lõpetama asunduste ehitamise Läänekaldal.\nPalestiina pealäbirääkija Saeb Erekat luges ette pressiteate, mis ütleb, et Abbas on täielikult pühendunud rahu saavutamisele. USA vahendatud rahukõnelused Iisraeli ja palestiinlaste vahel katkes 2014. aastal.\nErekat ütles, et Abbasi seisukoht on see, et \"hetkel, mil Iisraeli valitsus nõustub peatama kogu asundustegevuse, sealhulas Ida-Jeruusalemmas, ning nõustub täitma allkirjastatud kokkuleppeid, on Palestiina juhtkond valmis naasma läbirääkimiste juurde rahvusvahelise õiguse alusel\".\n "
        },
        {
          "title": "Andi Noot: Eestis ei ole enam keskmaamehi, kes suudaks 800 m alla kahe minuti joosta",
          "content": "Keskmaajooksja Andi Noot püstitas Tartu Ülikooli spordihoones ajaga 4.02,42 miilijooksu Eesti siserekordi. Saarlasel aitasid tempot teha Jaak-Heinrich Jagor ning Karel Viigipuu.\n \n“Olen juba sprinteritele võlgu vedamise eest, sest Eestis ei ole enam keskmaamehi, kes suudaks 800 m alla kahe minuti joosta,\" tõdes Noot ajakirja \nJooksja Jooksuportaali uudistele\n. \"Enamus jooksjaid valmistuvad maratonis kolme tunni piiri alistama, olümpiakulda võitma ning elulooraamatut kirjutama, sellest, kuidas ikka viimasel kilomeetril sai spurditud ja joonel rind ette lükatud ning naabrimehe “skalp võetud“.”\nNoot lõi üle Mart Vildi 1966. aastal Moskvas puitrajal joostud rekordi. “Ma ei tea, mis petrooleumi või tankidiislit joodi ja kus täispuhutavas kasvuhoones kirsasaabastega 1960. aastatel rekordeid joosti, aga Vildi aeg osutus väga võimsaks. Mul oli tükk tegemist, et sellest jagu saada. Suur kummardus ja lugupidamine oma aja parimale keskmaaässale Mart Vildile,” avaldas Noot legendaarsele jooksumehele tunnustust.\nJärgmisena võtab Andi Noot juba uuel aastal ette sise-EM normi 3.44,00. Selle kättesaamine tähendaks ühtlasi ka Tiidrek Nurmele kuuluva Eesti siserekordi alistamist.\n "
        },
        {
          "title": "Aktuaalne kaamera kell 18:30",
          "content": ""
        },
        {
          "title": "Juande Ramost hakkab Malagas asendama tema abitreener",
          "content": "Hispaania kõrgliigas 11. kohta hoidev Malaga sai oma uueks peatreeneriks senise abitreeneri Marcelo Romero, kes võtab üle kuulsast Juande Ramosest tühjaks jäänud tooli.\n \nSelleks hooajaks klubiga taasliitunud Ramos, kes on muuhulgas eelnevalt juhendanud nii Sevillat, Real Madridi kui ka Tottenhami, astus oma kohalt tagasi, sest ebaõnnestus karikasarjas, kirjutab \nSoccernet.ee.\n Copa del Rey 1/16-finaalis langeti välja Hispaania tugevuselt teises liigas mängiva Cordoba käe läbi.\nNüüd teatas Malaga, et hooaja lõpuni kehtiva lepinguga saab peatreeneriks Romero, kes on klubis aastast 2014 abitreenerina töötanud. 40-aastane endine Uruguay koondise poolkaitsja Romero kuulus ka oma mängijakarjääri jooksul samasse klubisse, esindades Andaluusia tiimi aastatel 2001-2007.\n "
        },
        {
          "title": "Uus lastekaitseseadus pole laste perekonnast eraldamist suurendanud",
          "content": "Laste eraldamine peredest väheneb Eestis iga aastaga aina enam, samas aga suureneb abiavajate laste hulk. Sotsiaalministeerium näeb mõlema tendentsi taga seda, et lastekaitsetöötajad saavad probleemidest varem teada, kuid juhtumid ei lõpe vanematelt laste äravõtmisega.\n \nSelle aasta 1. jaanuaril hakkas kehtima uus lastekaitseseadus. Enne seaduse jõustumist oli selle ümber palju avalikku vaidlust - mitmed organisatsioonid ütlesid, et uue seaduse jõustumisel hakatakse lapsi vanematelt ära võtma ilma suuremate põhjusteta. Statistika räägib aga teist keelt. Laste perekonnast eraldamine on Eestis jätkuvalt langustrendis.\nSeda kinnitas \"Aktuaalsele kaamerale\" sotsiaalministeeriumi laste hoolekandepoliitika juht Signe Riisalo, kes ütles, et laste perekonnast eraldamine on jäkuvalt languses. \"Me võime öelda, et viimase viie aastaga on kolmandiku võrra langenud nende laste hulk, keda perekonnast ära võetakse,\" ütles Riisalo.\nSamal ajal on aga oluliselt kasvanud nende laste arv, kes vajavad abi ja sekkumist.\n\"See võib olla ka põhjus, miks laste varjupaikadesse jõuab vähem lapsi, kes on vägivalla all kannatanud, sest need juhtumid jõuavad varem lastekaitsetöötaja lauale ja ei ole vaja rakendada seda äärmuslikku meedet lapse ajutist ja kiiret paigutamist varjupaika,\" lisas ta.\nUue lastekaitseseaduse järgi on võimalik laps paigutada turvakodusse 72 tunniks, selle aja jooksul otsustab kohus, kas laps eraldatakse perest. Kui seda tehakse, siis on lapsel õigus püsivamale asendushooldusteenusele.\nTallinna Lilleküla turvakodu juhataja Tiina Simson ütleb, et tõepoolest on viimastel aastatel vähenenud nende laste arv, kes tuuakse turvakodusse vägivalla kannatamise tagajärjel.\n\"Niipalju kui ma vaatan ka statistikat, siis meile ei ole viimastel aastatel nii palju sinikatega lapsi sattunud. Kui siin aastaid tagasi oli selline tendets, et lapsi juhuslikult peksti mingi suvalise asjaga, võeti näiteks arvuti juhe või lokitangid või, et viimastel aastatel ei ole neid juhtumeid olnud,\" rääkis Tiina Simson.\nVägivalla all kannatavaid lapsi on turvakodudes vähem, samas on aga neid lapsi, kes vajavad turvakodu teenust aina rohkem. Perekonnast eraldamiseni need juhtumid lõpuks paljud siiski ei jõua.\n\"Laste arv ei ole vähenenud, pigem on isegi tõusnud, meil on siin viimastel aastatel tõusnud juhtumite arv, kus vanemad ise tegelevad narkootikumidega, kasutavad neid ja nende laste sattumine turvakodusse on iga aastaga suurema tõenäosusega,\" sõnas Simson.\nSimson paneb inimestele südamele, et lastega peab tegelema iga päev - olema kursis nende tegemiste ja liikumistega.\n "
        },
        {
          "title": "Vējonis ja Vešnjakov tahavad taastada Läti-Vene komisjoni töö",
          "content": "Läti president Raimonds Vējonis jõudis kolmapäevasel kohtumisel Vene suursaadiku Aleksandr Vešnjakoviga üksmeelele, et tuleval aastal tuleks elavdada Vene-Läti valitsusvahelise komisjoni tööd.\n \nLäti kohustus korraldama komisjoni istungi tuleva aasta esimeses pooles.\nPresidendi pressiteenistusest öeldi BNS-ile, et Vešnjakovi lahkumisvisiidil arutati Läti-Vene suhteid, sh kultuuri- ja transpordikoostööd, võitlust seadusvastase rändega ning ka muid valdkondi.\nPooled hindasid kõrgelt Vene-Läti piiri demarkeerimiskomisjoni tööd, mis selle aastaga lõpetas oma praktilise töö piiri märkimisel.\nJutuks oli ka Euroopa Liidu ja Venemaa dialoog.\nVešnjakov lähetati Lätti saadikuks 2008. aasta veebruaris. Tuleval aastal saabub tema asemele Jevgeni Lukjanov.\n "
        },
        {
          "title": "Andi Noot lõi üle pool sajandit püsinud Eesti rekordi",
          "content": "Andi Noot alistas täna nelja sekundiga Tartu Ülikooli spordihoones 50 aastat Mart Vildi nimel püsinud miilijooksu Eesti siserekordi.\n \nNoot läbis teivashüppevõistluse raames peetud ühe miili jooksu sisetingimustes ajaga 4.02,42. Alates 1966. aastast Mart Vildile kuulunud tippmargi numbrid olid 4.06,4. Vilt jooksis selle Moskvas puitrajal.\nTänase rekordjooksu ajal suutis Noot katta 1500 m kiiremini kui Tiidrek Nurme 1500 m Eesti siserekord 3.46,10. Nooda treener Endel Pärn sai käsitsi võttes 1500 m vaheajaks 3.45,5, kuid seda ei ole võimalik Eesti rekordina arvesse võtta.\nNoodal aitasid täna tempot teha Triatloniliidu noortetreener Karel Viigipuu ja 400 m tõkkejooksu olümpiamees Jaak-Heinrich Jagor.\n "
        },
        {
          "title": "\"Pealtnägija\" jõudis teletabeli tippu",
          "content": "Möödunud nädala vaadatuim saade oli ETV saade \"Pealtnägija\", mille erisaates haarasid enda kätte ohjad tuntud Eesti naised.\n \n\"Pealtnägija\" erisaadet vaatas 166 000 inimest, teatas Kantar Emor.\nKanal 2 saade \"Pilvede all\" oli teisel kohal 165 000 vaatajaga ja \"Radar\" jõudis 147 000 vaatajaga kolmandale kohale.\nETV saadetest olid tabelis veel \"Jõulusokk\" 139 000 vaatajaga, \"Aktuaalne kaamera\", mida vaatas 130 000 inimest ning mängufilm \"Ema\" 105 000 vaatajaga.\n "
        },
        {
          "title": "VIDEO | Meenuta Ksenija Balta ilusale tagasitulekule eelnenud ränkraskeid aastaid",
          "content": "Teisipäeval Nokia kontserdimajas toimunud galaüritusel nimetati Eesti aasta naissportlaseks kaugushüppaja Ksenija Balta, kes pälvis sama tunnustuse ka 2009. aastal. Kahe võidu vahele jäänud aastad olid Balta jaoks aga kõike muud kui kerged.\n \nAlljärgnev video on lõik 2012. aasta 12. märtsi ETV spordiuudistest.\n2009. aastal tõi Baltale aasta naissportlase valimisel esikoha Torinos saavutatud Euroopa sisemeistrivõistluste kuldmedal. Järgmisel hooajal püstitas Balta Tallinnas tulemusega 6.87 uue, seni kehtiva Eesti välisrekordi. Seejärel hakkas Baltat kimbutama parema põlve vigastus ning enne pikale võistluspausile minekut võistles Balta viimane kord 2011. aasta 19. veebruaril Tallinnas.\n2012. aasta 10. veebruaril opereeris doktor Ilkka Tulikoura Helsingis eestlanna paremat põlve. Pärast lõikuslaual käimist tegi Balta põlvele päevas 5-7 tundi erialalisi harjutusi, millele lisandusid ka rutiinsed jooksuimitatsioonid basseinis. Karkudest vabanes Balta alles sama aasta mais, mistõttu jäid tal vahele ka Londoni olümpiamängud. 2013. aasta veebruaris soovitas dr. Tulikoura Baltal keskenduda jooksudistantsidele ning kaugushüppes mitte kaasa teha, kerget hüppetrenni võis eestlanna tegema hakata alles sama aasta sügisel.\n2014. aasta mai lõpus püstitas Balta 100 meetri jooksus Eesti rekordi ning pidi pärast kolme ja poole aasta pikkust pausi taas kaugushüppevõistlusel osalema, kuid tõdes juulis, et polnud selleks veel piisavalt valmis ning lükkas tagasituleku edasi.\nÕnnelik hetk saabus viimaks 2015. aasta 14. juunil, kui Balta võitis tulemusega 6.51 esikoha Tartus toimunud Eesti klubide karikavõistlusel. \"Jään väga rahule ja tulemus polnud sellel võistlusel kõige tähtsam,\" ütles Balta toonaste võistluste järel ETV spordisaatele. Oma meelisalal Balta kergejõustiku MM-i normi ei täitnud, kuid sai rahvusvaheliselt kergejõustikuliidult kutse osaleda Pekingis 100 meetri jooksus, millest ta aga loobus.\n\"See on tema kõrvalala ja Pekingisse ta ei lähe,\" ütles Balta treener Andrei Nazarov ERR-i spordiportaalile 2015. aasta augustis. \"Tal tuli üks 100 meetri jooks hooaja jooksul välja, mis oli lihtsalt vormi testimiseks, eesmärk oli ikkagi kaugushüpe.“\n2016. aasta veebruari alguses täitis Balta Tartus toimunud Martin Kutmani mälestusvõistlustel Rio de Janeiro olümpianormi (6.70), nädal hiljem ületas Balta Rootsis toimunud võistlusel ühe sentimeetriga Portlandi sise-MM-i normi (6.75). Seal jäi Balta laeks 6.60, mis andis talle seitsmenda koha – kuid tagasitulek tiitlivõistlustele oli sellega tehtud.\nSelle aasta suvel toimunud Amsterdami EM-il jäi Balta valusal moel medalita. Lisaks talle hüppas 6.65 ka Malaika Mihambo, kuid Saksamaa esindaja hüppas oma paremuselt teisel katsel Baltast kaks sentimeetrit kaugemale, mistõttu võitis pronksmedali tema.\nEttevalmistus Rio olümpiahooajaks oli erinev viimaste aastate jooksul harjumuspäraseks saanust. „See oli otsimine tundmatuses, sest Ksenija polnud viiel aastal rahvusvahelistel tiitlivõistlustel osalenud,“ sõnas Andrei Nazarov oktoobris ajakirja \nJooksja Jooksuportaalile.\n„Pidime usaldama sisetunnet, et nii võiks olla õige treenida. Ksenija 36-meetrine hoojooks läks väga kiireks ja head hüpet oli tehniliselt raskem sooritada. EM-i ja olümpia vahel tegime kolm hüppetehnika treeningut.” „Proovisin jälle neid harjutusi, mida pärast põlveoperatsiooni polnud seni julgenud teha,“ lisas Balta. „Millal siis veel riskida, kui mitte enne olümpiamänge!”\nRio de Janeiros hüppas Balta oma hooaja tippmargi 6.79, mis andis talle kuuenda koha, aasta lõpetasid Teemantliiga etapid Pariisis (6.75; kolmas koht) ning Zürichis (6.63; neljas koht). \"Ma olen hooajaga väga rahul ja hinde paneks \"viis pluss\",\" ütles Balta septembris intervjuus ETV spordiuudistele.\nBalta tagasitulek on olnud ilus, kuid sellega tema eesmärgid veel täidetud ei ole. \"Võttis alles aega. Kõigest seitse aastat. Ma loodan, et teen sellesama numbri järgmisel aastal ka tulemuseks,\" vihjas Balta teisipäeva õhtul Nordea kontserdimajas aasta naissportlase auhinda vastu võttes soovile püüda kinni seitsme meetri piir. \"Ei ole tähtis, palju kordi sa kukud. Tähtis on, et sa tõused alati püsti.\"\n "
        },
        {
          "title": "Trump Iisraelile: olge tugevad, 20. jaanuar läheneb kiiresti",
          "content": "USA presidendiks valitud Donald Trump kutsus Iisraeli üles \"olema tugev\" seni, kuni ta järgmisel kuul ametisse astub.\n \nViidates eelmise nädala ÜRO Julgeolekunõukogu resolutsioonile, ütles Trump Twitteris, et Iisraeliga on käitutud \"põlglikult ja lugupidamatult\", vahendas BBC.\nUSA otsustas reedel mitte panna vetot resolutsioonile, mis kutsub üles lõpetama asunduste ehitamist okupeeritud Läänekaldal.\n\"Me ei saa lubada Iisraeli kohtlemist niisuguse põlglikkuse ja lugupidamatusega. Neil oli USA näol suur sõber, kuid... enam mitte. Lõpu algus oli kohutav Iraani lepe ja nüüd see (ÜRO)! Ole tugev, Iisrael, 20. jaanuar läheneb kiiresti!\" kirjutas Trump Twitteris. \nUmbes 140 asunduses, mis on ehitatud alates 1967. aastast, mil Iisrael okupeeris Läänekalda ja Ida-Jeruusalemma, elab üle poole miljoni juudi. Rahvusvahelise seaduse kohaselt on asundused ebaseaduslikud, kuigi Iisrael väidab vastupidist.\nWe cannot continue to let Israel be treated with such total disdain and disrespect. They used to have a great friend in the U.S., but.......\n\n— Donald J. Trump (@realDonaldTrump) \nDecember 28, 2016\nnot anymore. The beginning of the end was the horrible Iran deal, and now this (U.N.)! Stay strong Israel, January 20th is fast approaching!\n\n— Donald J. Trump (@realDonaldTrump) \nDecember 28, 2016\n "
        },
        {
          "title": "Viiekordne olümpiavõitja Bradley Wiggins lõpetas karjääri",
          "content": "Viiel korral olümpiavõitjaks kroonitud ning ühel korral Tour de France'il triumfeerinud Suurbritannia rattalegend sir Bradley Wiggins teatas kolmapäeval, et tõmbab sportlaskarjäärile joone alla.\n \n„Ma olen kohtunud oma iidolitega ning sõitnud 20 aasta jooksul koos parimatega,“ sõnas britt oma ametlikul Facebooki kontol. „2016. aasta on selle peatüki lõpp. Ma jään alatiseks mäletama, kuidas avalikkus mind läbi paksu ja vedela toetas. Jalgrattasport on andnud mulle kõik ja ma poleks seda suutnud ilma oma vapustava naise Cathi ning meie imeliste laste toetuseta.“\nWiggins võitis 2012. aastal Tour de France'i, trekisõidus võitis ta kulla 2004., 2008. (kaks kuldmedalit) ning 2016. aasta olümpiamängudelt, 2012. aastal tuli ta olümpiavõitjaks ka maanteesõidus.\n "
        },
        {
          "title": "Rahvusringhääling valis aasta muusikuks Robert Jürjendali",
          "content": "\n\t\t\t\t\tRahvusringhäälingu muusikatoimetajad valisid aasta muusikuks kitarristi ja helilooja Robert Jürjendali. Jätkab Kristi Sobak.\r\n\t\t\t\t\t\t\t\t\t"
        },
        {
          "title": "Uudistepäeva kokkuvõte 28. detsembril",
          "content": "Sellistel teemadel kirjutasime 28. detsembril, kolmapäeval.\n \nHvostov: lisaks Toomile on Süürias veel kolm europarlamendi saadikut\n\"Tegelikult on nii, et täna peaks ilmuma siiakanti ka üks europarlamendi saadik Prantsusmaalt ja teine Itaaliast. Peale Yana oli siin meiega juba eile veel üks tema europarlamendi kolleeg,\" kirjutas Hvostov kolmapäeval Facebookis. Saadikute nimesid Hvostov ei nimetanud.\nJärelevalvekomisjon uurib Keskerakonna garantiikirjade sisu\n\"Otsustasime algatada menetluse seoses sellega, et aru saada, miks garantiikirja numbrid on nii suured, kuna me Keskerakonna aruannetest ja bilansist ei näe, et neil oleks nii suured võlgnevused üleval,\" selgitas komisjoni esimees Ardo Ojasalu ERR-ile.\nViipekaart – lisamugavus mitte ainult kliendile, vaid ka vargale?\nKontaktivabade kaartide kasutamisel on kaks suuremat turvariski, rääkis ERR-ile Londoni ülikooli kolledži arvutiteaduse osakonna julgeolekuteadlane Steven Murdoch. Esiteks, kuna tehingu tegemiseks ei ole vaja PIN-koodi sisestada, on varastatud kaarti võimalik kordi lihtsamalt kasutada. Teiseks, viipekaardi andmeid saab lugeda ilma, et kaardiomanik sellest teadlik oleks.\nLangetatud puu alla jäänud naine hukkus\nÕnnetus juhtus Augli külas asuvas metsas, kus 32-aastase mehe langetatud puu alla jäi mööda teed kõndinud 53-aastane naine, kes hukkus.\nVenemaa teatas Tu-154 teise musta kasti leidmisest, meedia kinnitusel on õnnetuse põhjus teada\nVenemaa meedia andmetel võis lennuõnnetuse põhjustada lennuki vigased tiivaklapid.\nInterfaxi allika sõnal ei liikunud lennuki tiivaklapid üheaegselt ning seetõttu kaotasid piloodid lennuki juhtimise üle kontrolli. Veebilehe Life väitel on musta kasti poolt salvestatud pilootide vestluse viimane lause just nimelt probleemile tiivaklappidega.\nTTÜ teadussekundid: tehismõistus tuleb tasapisi\nIsesõitvatest autodest ja maailma üle võtta ähvardavast tehismõistusest rääkivad uudised on muutunud juba tavapäraseks. Kuigi see kõik on veidi isegi tõsi, ei juhtu see väga ruttu, vaid sammhaaval ning inimestel kasulikul viisil, leiab Tallinna tehnikaülikooli võrgutarkvara professor Tanel Tammet.\nEesti jäi Aserbaidžaanis Alijevi mälumänguvõistlusel napilt teiseks \nSügisel Bakuus toimunud rahvusvahelisel karikavõistlustel osales kokku 12 võistkonda 11-st riigist ning kuni lõppvõistluse tele-eetrisse laskmiseni 25. detsembril kohustusid osalejad tulemusi saladuses hoidma.\nEesti võistkonna kapten oli Andrei Korobeinik ning võistkonda kuulusid Valeria Müürsepp, Hugo Tang, Hannes Rumm, Maria Popova ja Mihhail Onohhov.\n\"Osaleme juba teist korda, eelmisel aastal oli meil veidi teistsugune tiim (kaasa lõi näiteks Jaan Allik) ja läks samuti suhteliselt hästi - jõudsime poolfinaali, avamängus võitsime kohaliku tiimi, kes alustas turniiri põhifavoriidina, see oli terve võistluse üks tippsündmustest. Sellele järgnes võit USA üle. Saadet näitab kohalik riigikanal õhtuti, seda vaatab paar miljonit televaatajat, seega seekord tunti meid juba Bakuu lennujaamas ära,\" rääkis Korobeinik.\nAasta kokkuvõte: ülevaade 2016. aastast pildis\nLõppema hakkav 2016. aasta tõi palju sündmusi, mis pildis ülevaatamist väärivad. Koondasime mahukasse galeriisse kokku tähtsündmused nii maailmast kui ka Eestist.\nETV aastavahetus: \"Ärapanija\", meeleolukas Kinoteater ja rikkalik meelelahutus parimate artistide seltsis\n31. detsembril leiab ETV kavast teleklassikat ja terve hulga värskeid saateid vana-aasta õhtu muhedaks veetmiseks. ERR Menu pani kokku 31. detsembri \"kasutusjuhendi\".\nVäikese aimu sellest, mida \"Aastavahetus kinoteatriga\" pakub, saab allolevast videost.\nIlmateade: pärastlõunal saiab pea kogu Eestis, tuul on tugev\nEnnelõunal läänepoolt alates pilvisus tiheneb, saartel ja rannikul võib veidi sadada. Pärastlõunal on nõrka sadu laialdasemalt, sajab vihma ja lörtsi, Ida-Eestis ka lund. Puhub edelatuul 5-12, saartel ja rannikul puhanguti kuni 17 m/s, õhtul veidi nõrgeneb. Õhutemperatuur tõuseb 0..+5°C-ni.\nAllikas:\n \nIlmateenistus\n "
        },
        {
          "title": "Saksamaalt otsustas tänavu lahkuda rekordarv migrante",
          "content": "Saksamaalt lahkus sel aastal vabatahtlikult rekordilised 55 000 migranti ehk enam kaks korda rohkem kui riigist välja saadeti, selgub migratsiooni- ja pagulasameti (BAMF) andmetest.\n \nEnamik migrante läks tagasi Lääne-Balkani riikidesse, vahendas BBC päevalehte Süddeutsche Zeitung (SZ).\nKõige suurem rühm Saksamaalt lahkujaid ehk 15 000 olid albaanlased. Nii Serbiast, Iraagist kui ka Kosovost pärit inimesi lahkus Saksamaalt tänavu umbes 5000.\nEelmisel aastal saabus Saksamaale 890 000 varjupaigataotlejat, mis on rekordiliselt suur sisseränne.\nKäesoleval aastal saatis Saksamaa riigist välja 25 000 migranti. Inimestel, kes saabuvad Lääne-Balkani riikidest, ei ole üldiselt õigust Saksamaale jääda.\nBAMF-i andmetest selgub ka, et üha suurem hulk varjupaigataotlejaid läheb vabatahtlikult tagasi Iraaki, Iraani ja Afganistani.\nNeid, kes läksid tänavu vabatahtlikult tagasi Afganistani, oli kokku üle 3200 ehk umbes kümme korda rohkem kui aasta varem. Tänavu detsembris saadeti riigist välja 34 afgaani, kelle varjupaigataotlused said eitava vastuse.\nSaksa valitsus on lubanud suurendada migrantide väljasaatmisi, kuna üha enam on kriitika alla sattunud kantsler Angela Merkeli liberaalne immigratsioonipoliitika.\nRahvusvaheline seadus keelab aga migrante tagasi saata piirkondadesse, kus neid ohustab sõda või tagakiusamine. Iga varjupaigataotlust tuleb eraldi hinnata, et vältida teatud inimrühmade diskrimineerimist.\nEuroopa Liidul ei ole veel kokkulepet n-ö turvaliste päritoluriikide kohta ning liikmesriigid teevad oma otsused migrantide kohta ise.\n "
        },
        {
          "title": "Esimene USA LNG last võib Klaipedasse jõuda 2017. aastal",
          "content": "Leedu uus energeetikaminister Žygimantas Vaičiūnas ootab, et USA veeldatud maagaas (LNG) jõuab tuleval aastal viimaks Leedusse.\n \nVaičiūnas ootab esimest USA LNG lasti Leedusse 2017. aastal lepingu alusel, mis allkirjastati USA gaasiettevõttega septembris. Samas ütlevad gaasiimportijad, et ekspordiriik ei ole teada enne, kui gaas jõuab Klaipedasse.\n\"Ootused on kõrged ning esimesed sammud on tehtud: gaas juba tuleb Ameerikast Euroopasse. Täpsed kokkulepped on juba allkirjastatud. Kokkulepe maagaasitarnijatega Leedus allkirjastati septembris. Me võime Ameerika LNG lasti saada juba 2017. aastal,\" ütles minister intervjuus uudisteportaalile 15min.lt.\nSeptembris allkirjastatud kokkulepe Leedu riikliku energiakontserni Lietuvos Energija tütarfirma Lietuvos Dujų Tiekimasi ja USA Koch Supply & Tradingu vahel näeb ette 2 miljoni megavatt-tunni gaasi tarne, mis on umbes kaks LNG gaasitankeritäit.\nKokkuleppe sõlmimise ajal ei olnud kindel, kas gaas tuleb USA-st või muudest riikidest, kuna ettevõte tegutseb ülemaailmselt.\nEnergeetikaministri sõnul on 2016. aasta Leedu jaoks pöördepunkt, kuna LNG terminali kaudu imporditi rohkem gaasi kui gaasijuhtme läbi Venemaalt.\nLeedu ootas esimest gaasitarnet USA-st 2016. aastal, kuid selgus, et gaasi keemiline koostis ei vastanud Leedu standarditele.\n "
        },
        {
          "title": "Seitse migranti üritas Berliinis kodutut põlema süüdata",
          "content": "Saksamaal süüdistatakse seitset noort migranti mõrvakatses, kuna nad üritasid Berliinis jõululaupäeval kodutut meest põlema süüdata.\n \nKuus kahtlusalust on 15-18-aastased, seitsmes aga 21-aastane ning just tema on politsei sõnul teo peamine toimepanija, vahendas BBC.\nTa vahistati oma kodu lähistel, ülejäänud kahtlustatavad andsid aga kohe politseile alla, kui telekanal CCTV fotod juhtunust avaldas.\nKuus kahtlusalust on pärit Süüriast ja üks Liibüast. Berliini saabusid nad prokuratuuri andmetel aastatel 2014 ja 2016 varjupaigataotlejatena.\n37-aastane kodutu mees magas pühapäeval Berliinis Neuköllni piirkonna metroopeatuses paberilehtede all, kui ta kella kahe ajal öösel põlema süüdati. Rongijuht kustutas leegid tulekustutiga ning talle tulid appi ka möödujad. Ohver pääses vigastusteta.\n "
        },
        {
          "title": "Veebruaris toimuma pidanud Katari velotuur jääb ära",
          "content": "Rahvusvaheline Jalgratta Liit (UCI) teatas, et järgmise aasta alguses toimuma pidanud Katari velotuur jääb ära. World Touri kalendrisse kuulunud meeste velotuur pidi toimuma 6.-10. veebruarini ja naised pidid võidu sõitma 31. jaanuarist 3. veebruarini.\n \nRatturid on pidanud Katari siledatel kõrbeteedel võistlemist äärmiselt ühekülgseks – pole vaheldusrikast maastikku ega entusiastlikku publikut, kirjutab portaal \nRattauudised.ee.\n Rahvusvaheline Jalgratta Liit (UCI) teatas, et tuurid jäävad ära rahastusprobleemide tõttu. Löök on seda valusam, sest paari kuu eest võõrustas Katar maanteesõidu maailmameistrivõistlusi.\nMeeste Katari velotuur on suurimate traditsioonidega UCI kalendrisse kuuluv Lähis-Ida võidusõit, mis sai alguse 2002. aastal. Viimastel aastatel on korraldamisel olnud suureks abiks Tour de France’i organiseerija ASO.\nTänavuse Katari velotuuri võitis Mark Cavendish (Dimension Data) Alexander Kristoffi (Katjuša) ja Greg van Avermaeti (BMC) ees.\n "
        },
        {
          "title": "Võitlus palgalõhega: tööinspektsioon võib hakata palkade õiglust kontrollima",
          "content": "Sotsiaalministeerium on koos tööinspektsiooniga välja töötamas digitaalset lahendust palgalõhe vähendamiseks. Eestis on Euroopa Liidu suurim meeste ja naiste vaheline palgalõhe. \n \nKuigi tööandjatel on juba praegu seadusega ette nähtud maksta naistele ja meestele sama või võrdväärse töö eest võrdset tasu, on selle järgimine seni olnud kesine, näiteks kolmandikus Eesti organisatsioonidest on töötasu täielikult läbirääkimiste tulemus, tõdeb sotsiaalministeerium.\nOlukorra parandamiseks on sotsiaalministeerium välja töötamas eelnõu, millega toetada tööandjaid oma kohustuste täitmisel – selleks on aluseks võetud teiste riikide praktika.\nNäiteks Šveitsis on tööandjate abistamiseks välja töötatud digitaalne tööriist Logib, mis aitab välja selgitada, kas organisatsioonis täidetakse võrdse palga nõuet. Šveitsi eeskujul on Logibi-laadseid lahendusi kasutusele võtnud mitmed teisedki EL-i riigid, sealhulgas Saksamaa ja Luksemburg. Sarnane tööriist on plaanis luua ka Eestisse, millega tööinspektsioon saaks teha esmase kontrolli tööandjate poolt riigile juba esitatud andmete põhjal.\nJuhul, kui esialgse järelevalve käigus tekib kahtlus, et tööandja tegevus võib olla diskrimineeriv, on tööinspektsioonil õigus teha kümne ja enama töötajaga tööandjale ettekirjutus võrdse palga auditi läbiviimiseks.\n\"Kui esmane kontroll tuvastab, et organisatsioonis on meeste ja naiste palkades märkimisväärne erinevus ja tekib kahtlus, et tööandja tegevus võib olla diskrimineeriv, saab Tööinspektsioon teha võrdse palga auditi läbiviimiseks ettekirjutise,\" selgitas sotsiaalministeeriumi võrdsuspoliitikate osakonna juhataja Liina Kanter ERR.ee-le.\nKanteri kinnitusel on tööandjal õigus määrata ametikohtade palgavahemikke, mis tähendab, et näiteks pikema tööstaažiga või kõrgema haridustasemega töötajale on õigus määrata mõnevõrra kõrgem tasu, kui töötajale, kes oma karjääri alles alustab, ent töötasude määramine peab olema läbi mõeldud ning põhjendatud.\n\"Teadmine, mille eest ja millist tasu määratakse, aitab kaasa eelkõige sellele, et väheneb selgitamata palgalõhe. Plaanis on välja töötada ka juhend, mis abistaks tööinspektsiooni ja tööandjaid, et hinnata, mida tähendab võrdväärne töö,\" ütles Kanter.\nStatistikaameti andmetel oli meeste ja naiste vaheline palgalõhe möödunud aastal Eestis 22,2 protsenti. Suurim erinevus samaväärse töö puhul makstavates palkades on finants- ja kindlustussektoris, kus möödunud aastal maksti meestele keskmiselt 33,6 protsenti rohkem kui naistele.\nPalgalõhe vähendamiseks plaanib riik anda tööinspektsioonile volitused teha järelevalvet tööandja poolt makstavate palkade ja hüvitiste üle.\nMillal plaan rakendub, on aga Kanteri sõnul veel vara öelda, sest palgalõhe vähendamise teema ei ole valitsuse laual veel käinud.\n "
        },
        {
          "title": "Putin soovis Venemaa rahvale uueks aastaks tervist ja edu",
          "content": "Vene president Vladimir Putin õnnitles kolmapäeval Venemaa rahvast saabuva uue aasta puhul, soovis neile tervist ja edu, kuid muutis formaati tavapärasel Kremli vastuvõtul, kus see õnnitlus kõlas.\n \n\"Te teate, mis meil juhtus, see hiljutine õnnetus. Seepärast tahan muuta tavapärase uue aasta vastuvõtu formaati, et sel oleks töine iseloom,\" ütles riigipea.\n\"Arutasime äsja julgeolekunõukogu ametivendadega, mida me sel aastal ära tegime ja mis veel ees seisab. Sellega seoses muutsin oma esinemise formaati,\" ütles Putin.\n\"Ainus, mida tahaks rõhutada - et tegime pingeliselt tööd ja töötasime edukalt. Julgeolekunõukogus rääkisime äsja, et lõppev aasta oli sotsiaalmajanduslike küsimuste lahendamise osas isegi keerulisem kui mullune, 2015.,\" jätkas ta.\n\"Meie majanduse jaoks tähtis näitaja on nafta hind. 2015. aastal oli see 51 dollarit, tänavu 40, tulemus on tänavu aga palju parem kui 2015. aastal,\" rõhutas ta.\nPresident märkis, et \"keegi ei suuda meile tekitada muresid, mida me ületada ei suudaks, peaasi, et me töötame edukalt ja teeme seda\".\nPutin lisas, et edu on suuresti vastuvõtul osalevate juhtide ning nende alluvate ja juhtimismeeskondade teene, \"ja kindlasti kogu meie rahva tulemus.\"\nPresident tõstis klaasi Venemaa ja selle rahva terviseks ning soovis edu eeloleval aastal.\n "
        },
        {
          "title": "Eesti jäi Aserbaidžaanis Alijevi mälumänguvõistlusel napilt teiseks",
          "content": "Eesti võistkond saavutas Aserbaidžaani presidendi Ilham Alijevi nimelise mälumängu Brain Ring III karikavõistlustel Venemaa järel teise koha.\n \nSügisel Bakuus toimunud rahvusvahelisel karikavõistlustel osales kokku 12 võistkonda 11-st riigist ning kuni lõppvõistluse tele-eetrisse laskmiseni 25. detsembril kohustusid osalejad tulemusi saladuses hoidma.\nKarikat püüdlesid Iisraeli, Kasahstani, Eesti, Ukraina, Saksamaa, Tšehhi, Venemaa, USA, Valgevene, Usbekistani ja kaks kohalikku võistkonda.\nEesti võistkond pidas loosi tahtel duellid Ukraina, Saksamaa ja Tšehhi võistkondadega ning pääses neid võites finaali, kus vastaseks oli loosimisel teiste osalejatega võistlustee läbinud Venemaa.\nSeisus 1:1 tuli võitja selgitada välja lisaküsimusega, millele Venemaa võistkonnal õnnestus reageerida kiiremini ning kuna nende vastus oli õige, siis jäi Eestile teine koht.\nEesti võistkonna kapten oli Andrei Korobeinik ning võistkonda kuulusid Valeria Müürsepp, Hugo Tang, Hannes Rumm, Maria Popova ja Mihhail Onohhov.\n\"Osaleme juba teist korda, eelmisel aastal oli meil veidi teistsugune tiim (kaasa lõi näiteks Jaan Allik) ja läks samuti suhteliselt hästi - jõudsime poolfinaali, avamängus võitsime kohaliku tiimi, kes alustas turniiri põhifavoriidina, see oli terve võistluse üks tippsündmustest. Sellele järgnes võit USA üle. Saadet näitab kohalik riigikanal õhtuti, seda vaatab paar miljonit televaatajat, seega seekord tunti meid juba Bakuu lennujaamas ära,\" rääkis Korobeinik.\nKorobeiniku sõnul on võistluse formaat väga lahe ning pinge oli laes - saate küsimused on üldjuhul sellised, et vastust ei pea teadma, vaid selle saab välja mõelda.\n\"Vastuse väljamõtlemise kiirus ongi oluline, kuna pead vastama vastasmeeskonnast kiiremini. Meie trumbiks oli seekord väga ühtne tiim, kõik andsid oma panuse. Alustasime mängu küll autsaideri rollis, aga võitsime üheksast mängust kaheksa, kaotades vaid esimese finaalmängu Venemaale,\" märkis ta.\nKorobeiniku sõnul on objektiivselt Venemaal tugevam tiim, Venemaa parimad mälumängurid koos, aga Eesti võit oli väga lähedal.\n\"Jube kahju oli turniiri viimasele küsimusele \"nuppu kaotada\" - vastus oli kohe laual, kuid venelased olid grammi võrra kiiremad. Loodame, et järgmine kord läheb paremini,\" ütles Korobeinik.\nVaata finaalmängu \nSIIT\n.\n "
        },
        {
          "title": "Video: Jimmy Kimmel valmistub Oscari-galaks",
          "content": "26. veebruaril jagatakse taas välja filmimaailma auhinnad Oscarid ning uhket tseremooniat juhib koomik Jimmy Kimmel.\n \nKoomik on varasemalt juhtinud Ameerika muusikaauhindade tseremooniat ning kahel korral, 2012. ja 2015. aastal, Emmyde galat. Jutusaadet \"Jimmy Kimmel Live!\" on mees vedanud juba 2003. aastast.\nOscarite jagamiseks valmistudes on Kimmel valmis saanud humoorika videoklipi.\n "
        },
        {
          "title": "Rain Rannu – raamatumüüjast globaalse ettevõtteni, ingelinvestorist filmiprodutsendini",
          "content": "Rainer Sternfeldi külaline \npodcast´\ni \"Globaalsed eestlased\" 11. saates oli ettevõtja Rain Rannu, keda tuntakse peamiselt Fortumo kaasasutajana ning viimasel ajal ka filmi \"Ameerika suvi\" produtsendina.\n \nOma karjääri USAs raamatumüüjana alustanud Rain oli 2000. aastal tegevust alustanud Eesti ettevõtte Mobi kaasasutaja, millest kasvas välja rahvusvaheline mobiilimaksete platvorm Fortumo. Tänaseks opereerib Fortumo 95. riigis ning selle teenuseid kasutatakse enam kui 350. mobiilioperaatori võrgus. Lisaks on Rain tegev ka ingelinvestorina ning tema hobideks on fotograafia, filmindus, \nhiphop\n-muusika ning jooksmine.\nRain räägib:\nKuidas ta sattus 2001. aaastal 11. septembril Manhattanile;\nmiks meeldib talle luua maailmasid ning kuidas ta teeb tehinguid suurklientidega;\ntelekomiäri tulevikust, augmenteeritud reaalsusest ning tehisintellektist;\nmillised on tema investeerimispõhimõtted ning millised on juhtide tüüpvead;\nmillised on väljaspool Eestit tegutsevate edukate inimeste iseloomuomadused;\nning mis on ühist \nstartup´\nidel ning \nhiphop\n-muusikutel.\nVestlus ilmus portaalis Memokraat.ee.\n "
        },
        {
          "title": "Graham: küberrünnakute eest on tulekul sanktsioonid, mis löövad Venemaad valusalt",
          "content": "Kolmapäeval Lätit külastav USA senaator Lindsey Graham ütles, et Venemaa ja selle president Vladimir Putin võivad kindlad olla, et USA valimiste ajal aset leidnud küberrünnakute eest on ootamas ees sanktsioonid.\n \n\"Võib eeldada, et Kongress uurib Venemaa sekkumist meie valimistesse ning et tulekul on parteiülesed sanktsioonid, mis löövad Venemaad valusalt, eriti Putinit kui üksikisikut,\" vahendas Reuters Lõuna-Carolina senaatori Riias öeldud sõnu.\n\"Praegu on aeg, mil Venemaa peab mõistma, et see on liig mis liig,\" rõhutas ta.\nVenemaa esindajad on USA süüdistused küberrünnakutes ja häkkimises korduvalt tagasi lükanud.\nGraham viibib Lätis koos teise vabariiklasest senaatori John McCaini ja demokraat Amy Klobuchariga. Teisipäeval külastas kolmik Eestit.\nKoos peaminister Jüri Ratasega \npressikonverentsi andnud McCain\n ütles, et Venemaa seotuses küberrünnakutega pole mingit kahtlust, kuid hetkel vajab veel uurimist, kas Moskva sekkumine avaldas mõju ka valimistulemusele.\nVenemaa lubas vastumeetmeid\nVenemaa lubas kolmapäeval seoses uute majandussanktsioonidega Washingtoni suhtes vastumeetmeid.\n\"Kui aus olla, siis me oleme väsinud sellest \"Venemaa häkkerite\" valest, mis on USA-st välja imbunud,\" ütles Venemaa välisministeeriumi pressiesindaja Maria Zahharova.\nTa nimetas teateid uute võimalike sanktsioonide kohta Valge Maja provokatsiooniks.\n "
        },
        {
          "title": "Armeenia ja Albaania avaldasid oma esindajad Eurovisioonil",
          "content": "2017. aasta Eurovisioon jõuab üha lähemale ning mitmed riigid on avaldanud need muusikud, kes neid tuleva aasta lauluvõistlusel osalevad. Viimati tulid oma artistidega avalikkuse ette Armeenia ja Albaania.\n \nArmeeniat esindab tuleva aasta Eurovisioonil Artsvik, kes võitis laulukonkursi \"Depi Evratesil\". Laul, millega Artsvik Eurovisioonil esineb, selgub lähinädalatel, teatas Eurovision tv.\nAlbaania saadab Eurovisioonile laulja Lindita, kes võitis lauluga \"Botë\" 55. laulufestivali Festivali i Këngës. 27-aastase lauljatari võistluspala kõlab tõlkes \"Maailm\" ning selle autorid on Klodian Qafoku ja Gerald Xhari.\n2017. aasta Eurovisioon toimub Kiievis. Poolfinaalid toimuvad 9. ja 11. mail, suur finaalsaade jõuab eetrisse 13. mail.\n "
        },
        {
          "title": "Saksamaal vahistati jõuluturu rünnakuga seotuses kahtlustatav",
          "content": "Saksa võimud vahistasid tuneeslase, kes võib olla seotud eelmisel nädalal Berliini jõuluturul toimunud rünnakuga, teatas prokuratuur.\n \nRünnakus kahtlustatava Anis Amri telefonis oli 40-aastase tuneeslase telefoninumber, vahendas Reuters prokuröride sõnu.\nPolitsei otsis läbi mehe kodu ja ettevõtte.\n\"Edasine uurimine viitab sellele, et ta võis olla rünnakuga seotud,\" ütles prokurör, lisades, et mees vahistati.\n\"Kui suures ulatuses kahtlustus vahistatu vastu jääb, selgub edasise uurimise käigus,\" ütlesid prokurörid.\nNad lisasid, et neljapäeva õhtuks otsustatakse, kas võtta tema suhtes arreteerimiskäsk.\nBerliini jõuluturu rünnakus hukkus 12 inimest.\n "
        },
        {
          "title": "Lugege katkendit: Alessandro Baricco \"Noor mõrsja\"",
          "content": "Varraku kirjastuselt äsja ilmunud \"Noore Mõrsja\" polüfooniliselt tihedakoeline tekst viib meid läinud sajandi algusse. Loo keskmes on Põhja-Itaalia maanurgas elav, tekstiilitööstuses tooni andev pere. Itaalia keelest tõlkinud Mailis Põld.\n \nAlessandro Baricco\nNOOR MÕRSJA\nOriginaal: La Sposa Giovane\nItaalia keelest tõlkinud Mailis Põld\nToimetanud Priit Põhjala\nKujundanud Mari Kaljuste\n208 lk, kõva köide\nVarrak\nParasjagu oodatakse Poja tagasitulekut Inglismaalt. Noor Mõrsja, kes vahepeal viibis Argentinas, on juba päral. Elukorralduse põhirõhk langeb luksuslikke sööminguid meenutavatele hommikueinetele, seejärel mõni tegus tund ning märkamatult õhtusse veerev aeg. Öid – perekonna painet – trotsib igaüks isemoodi. Pereliikmed on omanäolised, ja ikka on neil vähemasti kaks palet. Võtkem või Ema: too näiliselt uitmõtteid heietav matroon osutub ilu ja armastuse pärusmaal loodusimeks, eksootilise lõunamerede linnuga sarnanevaks väsimatuks lendajaks.\nBariccole sageli omasest minimalismitaotlusest ei ole suuremat jälge, autor laseb jutustuse loovima, lööb mõtete salahoovustes seilava teksti kõigi meeltega tajutavalt pulbitsema, jäädes seejuures truuks mängu ilule, teadmatuse salapärale, nukruse vääramatule jõule. Viimati ilmus Bariccolt eesti keeles raamat \"Korda kolm koidikul\" (2016).\n \nKATKEND:\nKolmkümmend kuus on neid kivist trepiastmeid, mida mööda tuleb üles minna, ja vanamees astub pikkamisi, järele­mõtlikult, otsekui koguks nad ükshaaval kokku, et sundida neid siis teisele korrusele: tema on karjane, nemad aga malbed loomad. Modesto on ta nimi. Ta teenib selles majas juba viiskümmend üheksa aastat, on seal niisiis preestriks.\nJõudnud viimasele astmele, jääb ta seisma avara koridori ees, mis sirutab end üllatusi pakkumata ta pilgule välja: paremat kätt on Härraste suletud toad, kokku viis; vasemat kätt seitse akent, mida pimendavad lakeeritud puust aknaluugid.\nKoidik on äsja kätte jõudnud.\nTa jääb seisma, too vanamees, sest peab oma arvepidamist ajakohastama. Ta loendab hommikuid, mida on sisse pühitsenud selles majas, alati ühtviisi. Seega lisab ta juurde ühe, mis kaob tuhandete taha. Summa on peadpööritav, kuid teda see ei häiri: sellesama hommiku­riituse alaline läbiviimine näib ta ametiga kooskõlas, ta kalduvuste vastu lugupidav ja tema saatusele tunnuslik.\nPärast seda, kui ta on peopesad libistanud üle pükste triigitud kanga – puusade juurest reite kõrgusele –, lükkab ta pea imepisut ette ja hakkab jälle oma samme seadma. Ta ei tee väljagi Härraste ustest, kuid jõudnud esimese aknani, vasemal pool, ta seisatab, et avada luugid. Ta teeb seda pehmete ja täpsete liigutustega. Ta kordab neid liigutusi iga akna juures, seitsmel korral. Alles seejärel pöörab ta pead, et hinnata koidiku valgust, mis vihkudena siseneb läbi klaaside: ta tunneb selle valguse iga võimalikku varjundit ja teab ta loomulaadi põhjal, milliseks kujuneb päev: ta oskab sellest teinekord välja lugeda ähmaseid lubadusi. Kuna nad usaldavad teda – kõik –, on oluline, millise arvamuse ta kujundab.\nPilvelooris päike, kerge tuulevinu, langetab ta otsuse. Nii see ongi.\nSeejärel sammub ta koridori mööda tagasi, sedapuhku aga pühendub ennist tähelepanuta jäänud seinale. Ta avab Härraste uksed, järgemööda, kuulutades päeva algust valjul häälel lausega, mille toob kuuldavale viis korda, muutmata seejuures tämbrit ja rütmi.\nTere hommikust. Pilvelooris päike, kerge tuulevinu.\nSeejärel ta kaob.\nTeda pole olemas seni, kuni ta jälle välja ilmub, muutumatuna, hommikusöökide saali.\n \nAmmustest juhtumitest, mille üksikasjad me eelistame praegu maha vaikida, pärineb see pidulik ärkamis­harjumus, mis seejärel võtab puhkepäevase ja pikale­veniva kuju. See puudutab tervet maja. Mitte kunagi enne koidikut, see on üks mis kindel. Nad ootavad valgust ja Modesto tantsu seitsme akna juures. Alles siis lõpeb nende hinnangul voodi nuhtlus, magamise silmitus ja unenägude õnnemäng. Surnud – vanamehe hääl toob nad tagasi ellu.\nNad valguvad tubadest välja, panemata end riidesse, silmadele ja kätele natukese veega kergendust toomata. Juuksed ja hambad une järele lõhnamas, ristuvad meie teed koridorides, treppidel, tubadest väljudes, me kaisutame üksteist otsekui kaugelt maalt naasnud pagulased, suutmata uskuda, et oleme eluga pääsenud selle lummutuse kütkest, millena näib meile öö. Une sunnil laiali pudenenud, hakkame jälle moodustama perekonda ja suubume alumise korruse suurde hommikusöökide saali otsekui karstijõgi, mis nüüdsama on väljunud valguse kätte, mere eelaimuses. Me teeme seda valdavalt naerdes.\nKaetud merd ju kujutabki endast hommikusöökide laud – kellelgi pole eales tulnud mõttesse kasutada ainsuses seda sõna, mille puhul vaid mitmus suudab edasi anda rikkust, küllust ja mõistusevastast kestust. Päevselgena ilmneb tänuriituse paganlik mõte  – eluga pääseti loodus­katastroofist, une käest. Kõige üle valvavad Modesto ja kahe ettekandja vaevutajutav liuglemine. Tavalisel päeval, mis ei ole paastu- ega pidupäev, pakub harilik asjakorraldus valget ja tumedat röstleiba, hõbedal lebavaid kiharakujulisi võilaaste, üheksa marja keedist, mett ja kastani­kreemi, kaheksat sorti magusaid küpsetisi, mille krooniks kujuneb võrratu \ncroissant\n[1]\n, nelja eri värvitooni torti, peekrit vahukoorega, aastaajale vastavat puuvilja, mis alati on lõigatud geomeetrilise korra­päraga, haruldaste eksootiliste viljade valikut, kolme erineva keedu­ajaga mune, värskeid juustusid pluss Stiltoni marki Inglise juustu, õhukesi kodusingiviile, keeduvorstikuubikuid, noorlooma­lihast konsomeed, punases veinis keedetud puuvilju, maisiküpsiseid, seedimist kergendavaid aniisi­pastille, martsipanis kirsse, pähklišokolaadijäätist, kannukest kuuma šokolaadi, Šveitsi pralineesid, lagritsa­kompvekke, maapähkleid, piima, kohvi.\nTeed jälestatakse, kummelitee on haigete tarvis.\nJa ongi arusaadav, et söögikord, mida enamik inimesi peab päeva kiireks algtõukeks, kujutab endast selles majas hoopiski keerukat ja otsatut toimingut. Omaksvõetud harjumuse kohaselt istuvad nad lauas tunde, jõudes järjega lõuna­söögi piirimaile – selles majas ei õnnestugi eales lõunat süüa – otsekui mõnes kõrgemat klassi \nbrunch\n’i\n[2]\n itaaliapärases imitatsioonis. Vaid ükshaaval tõustakse aeg-ajalt püsti, et ilmuda siis jälle lauda poolenisti riides või pestuna – vesivillid tühjaks pigistatud. Kuid need on pisiasjad, mida vaevu märgatakse. Sest olgu öeldud, et suurde laudkonda kuuluvad ka päevakülalised, sugulased, tuttavad, jutuletahtjad, kaubavedajad, kõikmõeldavad võimu­kandjad, kirikumehed ja -naised – igaüks oma teemaga. Perekonnal on tavaks neid vastu võtta sealsamas, tulvava hommikueine voolusängis, demonstratiivselt kodusel viisil, mida keegi, isegi mitte nemad ise ei suudaks eristada ülbuse tipust, mida kujutab endast külaliste vastuvõtmine pid\nž\naamas. Koorevõi värskus ja \ncrostata\n’de müütiliselt täpne küpsetusaeg kallutavad muljet siiski südamlikkuse suunas. Šampanjat hoitakse alati jäänõus ja seda pakutakse heldelt, ainuüksi sellest on küllalt, et motiveerida paljude kohalolu.\nSestap ei ole sugugi harv juhus, kui hommikusöökide lauas võib näha kümneid inimesi ühel ajal, olgugi peres kõigest viis liiget, ja nüüd, mil Poeg viibib Saarel, tegelikult neli.\nIsa, Ema, Tütar, Onu.\nPoeg viibib ajutiselt võõrsil, Saarel.\nKella kolme paiku pärastlõunal tõmbuvad nad lõpuks oma tubadesse, ja väljuvad poole tunni möödudes säravalt elegantsete ja värsketena, nagu kõik võivad tõdeda. Pärastlõuna peamised tunnid pühendame äriasjadele: vabrikule, põllundustaludele, kodule. Õhtuhämarik jääb erakliku tegevuse – mõtisklemise, leiutamise, palve­tamise – tarvis või viisakusvisiitide jaoks. Õhtueine on hiline ja kasin, igaüks sööb omaette, pidulikkuseta; ta elutseb juba öö tiiva all, sestap katsume ta ära rebida kui kasutu sissejuhatuse. Üksteisele head ööd soovimata astume seejärel une teadmatusse, mida igaüks tõrjub omal kombel.\nJuba sada kolmteist aastat olevat kõik meie peres surnud öösel.\nSee seletab kõike.\n \n \n \n[1]\n*\n \npr \nsarvesai \n[2]\n \ningl \nhiline hommikusöök \n "
        },
        {
          "title": "Klavan: ma alles harjun Premier League'i mängustiiliga",
          "content": "Eesti koondise kapten Ragnar Klavan kuulus eile kolmandat võidumängu järjest Liverpooli põhikoosseisu ning lausus Stoke City 4:1 alistamise järel, et ta alles kohaneb Inglismaal viljeletava vutiga.\n \n\"Oli hea näha, et terve meeskond kohanes mänguga. Alguses ei olnud start meie poolt väga hea, aga aeglaselt tulime mängu ja kohanesime olukorraga, millesse Stoke meid pani,\" vahendab \nSoccernet.ee.\n keskkaitsja Liverpooli kodulehele öeldud sõnu.\n\"Oli hea näha, et meie meeskond on tõesti küps,\" lisas Klavan.\nSamas rääkis varem Bundesligas ja Eredivisies mänginud kaitsja, et ta endiselt kohaneb brittide jalgpalliga. \"Nad mängisid väga kõrge pressingu, paljude pikkade pallide ja mitmete väga tugevate kehadega ründeliinis. Ma endiselt harjun veel Premier League'i mängustiiliga. See on endiselt veidi erinev sellest, millega ma olen harjunud, aga ma pean sellega ära harjuma,\" ütles eestlane.\nLisaks kiitis Klavan usutluses Daniel Sturridge'it, kes vahetuspingilt sekkudes kiirelt värava lõi. \"Ta on hämmastav mängija ja tema vasaku jala kvaliteet on midagi erilist. Ta on alati oht kõigi haoks ja treeningul on väga raske tema vastu mängida, sest kunagi ei tea, mida ta teha võib - seda heas mõttes.\"\n "
        },
        {
          "title": "Suri ühisraha euro \"esiisaks\" peetud Hans Tietmeyer",
          "content": "Suri endine Saksa keskpanga president Hans Tietmeyer, euro kavandaja, kes juhtis selle kasutuselevõtmist Saksamaal, teatas keskpank kolmapäeval.\n \nTietmeyer suri teisipäeval 85 aasta vanuselt.\nTietmeyer oli mõjuvõimsa Bundesbanki president aastatel 1993-99, perioodil, mida iseloomustab Saksamaa taasühinemise järelmõju, Euroopas mindi üle ühisvaluutale ja loodi Euroopa Keskpank.\n\"Hans Tietmeyer oli väljapaistev president, kes pidas oma tegevuses alati silmas valuutastabiilsuse eesmärki,\" ütles liidupanga praegune juht Jens Weidmann.\nTietmeyer oli tuline keskpankade sõltumatuse pooldaja ning püüdis seda põhimõtet järgida ka Euroopa Keskpanga puhul, mille loomisel juhinduti suuresti Bundesbanki põhimõtetest ja mis asub Frankfurtis nagu viimanegi.\nEnne keskpanga juhtimist töötas Tietmeyer Saksa valitsuses ja oli kantsler Helmut Kohli nõunik.\n "
        },
        {
          "title": "Naise tapnud mehele mõistetud vanglakaristus jäi muutmata",
          "content": "Tartu ringkonnakohus jättis kolmapäeval muutmata mehele oma naise surnuks pussitamise eest mõistetud kaheksa-aastase vanglakaristuse.\n \nTartu maakohtu otsuse vaidlustasid ringkonnakohtus süüdistatav Vahur Sikk (41), tema kaitsja Kalju Kutsar ja Lõuna ringkonnaprokurör Milvi Väin, ütles Tartu kohtute pressiesindaja Krista Tamm ERR.ee-le.\nSikk ja tema kaitsja palusid hinnata kuritegu ümber provotseeritud tapmiseks ning prokurör palus Siku tunnistada süüdi ühes kehalise väärkohtlemise episoodis, milles kohus oli ta õigeks mõistnud ning lugeda selle kuriteo eest mõistetav karistus kantuks tapmise eest mõistetud kaheksa-aastase vangistusega.\n\"Ringkonnakohus leidis, et maakohtu otsus on seaduslik ja põhjendatud,\" märkis Tamm.\nRingkonnakohtu kolmest kohtunikust koosnev kolleegium leidis, et Siku kuriteo puhul ei saa rääkida äärmuslikust emotsionaalsest seisundist, mis oleks käsitatav tugeva hingelise erutusena provotseeritud tapmise tähenduses.\n\"Kuriteoööl tekkinud konfliktis ei olnud süüdistatava jaoks midagi tavapäratut. Tõendikogum näitab, et omavaheline tülitsemine ja solvangute lausumine oli Siku ja kannatanu suhtluses pidev,\" tõdes kohus.\nTamme sõnul nõustus ringkonnakohus maakohtuga selles, et teises kehalise väärkohtlemise episoodis tuleb Sikk õigeks mõista, sest kui kohus ei ole tõenditele üldhinnangu andmise tulemusel süüdistatava süüs täielikult veendunud, ei saa teha otsust tema kahjuks, vaid peab langetama õigeksmõistva otsuse.\nEeluurimisel kogutud andmetel toimus veretöö mullu 2. oktoobril, kui Sikk tarvitas Valga linnas oma 37-aastase elukaaslasega alkoholi.\nPolitsei andmetel tekkis nende vahel öösel sõnavahetus, mille käigus lõi Sikk naist korduvalt rusikaga, seejärel kägistas teda ja lõpuks pussitas rindu.\nNaine suri saadud vigastustesse kohapeal.\nPolitsei pidas mehe pärast veretööd kinni ja kohus võttis ta vahi alla.\nSikk on varem kriminaalkorras korduvalt karistatud ja kehtivaid kriminaalkaristusi on tal kokku seitse.\n "
        },
        {
          "title": "Donald Trumpi inauguratsioonil esindab Eestit suursaadik",
          "content": "USA 45. presidendiks saava Donald Trumpi inauguratsioonil osaleb ka Eesti suursaadik Ameerika Ühendriikides Eerik Marmei.\n \nMariann Sudakov välisministeeriumi avalike suhete osakonnast ütles ERRile, et Eestist osaleb Washingtonis 20. jaanuaril toimuval Donald Trumpi ametisse nimetamise tseremoonial Eerik Marmei.\nKüsimusele, kas mõni Eesti esindaja on Trumpi adminstratsiooni liikmetega suhelnud, vastas Sudakov, et käimasolev administratsioonivahetus tähendab välissuhtlusega tegelevatele ametkondadele ja Eesti saatkonnale Washingtonis tavapärast aktiivset tegevust.\n\"Üleminek on alles pooleli. Paljud kõlanud nimedest on meile juba varasemast tuttavad. Toimub jätkuvalt aktiivne suhtlemine kongressi, mõttekodade ja ametkondadega, samuti kavandatakse poliitilise ja töötasandi visiite,\" lausus ta.\nSudakov lisas, et Eestit ja USAd seob pikaajaline liitlassuhe NATOs ning see koostöö jätkub ja süveneb uue presidendi ametisse astumise järel.\n "
        },
        {
          "title": "FOTOD | Dakar Team Estonia liikmed alustasid reisi Lõuna-Ameerikasse",
          "content": "Kolmapäeval asusid Dakar Team Estonia liikmed Toomas Triisa ja Mart Meeru teele Lõuna-Ameerikasse, et startida 2017 aasta Dakaril. Meeskond saadeti fännide ja toetajate osalusel teele Tallinna Lennujaamast.\n \n2017. aastal stardivad Toomas Triisa ja Mart Meeru Dakaril Malle-Moto klassis, kus tuleb kõik ise teha. 2014. aastal startisid Mart Meeru ja Toomas Triisa esmakordselt Dakari maratonrallil ja nende kohad üldarvestuses olid vastavalt 40 ja 52. 2015. aastal startis Mart eestlastest ainsana Dakaril ja tema lõppkohaks jäi 38. 2017. aasta Dakari maratonralli stardib esmakordselt 2. jaanuaril Paraguaist ja liigub edasi Boliiviasse ning finiš on 14. jaanuaril Buenos Aireses.\n "
        },
        {
          "title": "Kinodesse jõudev \"Belglaste kuningas\" sai inspiratsiooni Toomas Hendrik Ilvese rännakust läbi Euroopa",
          "content": "30. detsembrist on kinodes Belgia režissööride Peter Brosensi ja Jessica Woodworthi film \"Belglaste kuningas\", milles kroonitud pea seiklused Balkanil maalivad pildi tänapäeva eurooplastest.\n \nFilmi peategelaseks on üksildane Belgia kuningas Nicolas III, vaikne mees, keda tema õukond marionetina kohtleb ja kel pole õigust isegi oma kõnede kohta arvamust avaldada. Muutmaks oma kuivikust abikaasa mainet, palkab kuninganna briti filmimehe Duncan Lloydi tegema kuningast dokumentaalportreed. Esimeseks katsumuseks saab riigivisiit Türki. Kuid Istanbulis virelevast Belgia delegatsioonist saab taevaste ja maiste jõudude kokkumängu ohver.\nKodumaalt saabuvad kohutavad uudised: Valloonial on kõrini ja Belgia lõunaosas asuv prantsuskeelne piirkond on otsustanud välja kuulutada iseseisvuse. Samal ajal on kosmiline päikesetorm halvanud satelliitide töö ning lennuliiklus on katkenud. Kodumaale kippuvatel belglastel ei jää üle muud, kui põgeneda valvsa Türgi turvateenistuse silme alt Bulgaaria folklooriansambli liikmeteks maskeerituna. Algab kurioosne retk mööda Balkanimaid, milles ei puudu eksitavad pöörangud, uued tutvused ja hulganisti liigutavaid kohtumisi.\nBelgia, Hollandi ja Bulgaaria koostöös valminud \"Belglaste kuningas\" sai inspiratsiooni 2010. aastal Euroopat haaranud transpordikaosest, mis järgnes vulkaan Eyjafjallajökulli purskele. Ajakirjanduses kajastati toona Istanbulis riigivisiidil viibinud president Toomas Hendrik Ilvese automatka tagasi Eestisse, mis kulges läbi Bulgaaria, Serbia, Ungari, Slovakkia, Poola, Leedu ja Läti.\nBelgia režissöörid asendasid presidendi kuningaga ja fantaseerisid teemal, milliseks võinuks kujuneda monarhi kohtumised kohalike elanikega. Dokumentalistidena alustanud filmitegijad otsustasid \"Belglaste kuninga\" üles võtta kronoloogilises järjekorras ja lasta tegelastel improviseerida. Tulemuseks on sooja huumoriga Euroopa komöödia.\nRežissöörid Peter Brosens ja Jessica Woodworth saavutasid tuntuse kolme mängufilmiga: \"Khadak\" võitis 2006. aastal Veneetsia filmifestivalil parima debüüdi auhinna, \"Altiplano\" osales 2009. aastal Cannes'i kriitikute nädalal ning \"Viies aastaaeg\" oli 2012. aastal Veneetsia filmifestivali võistlusprogrammis. Kõik kolm filmi on linastunud ka Pimedate Ööde filmifestivalil. Filmitegijate sügavat etnograafiahuvi on märgata ka \"Belglaste kuninga\" juures, mis esilinastus käesoleval aastal Veneetsia filmifestivalil Orizzonti sektsioonis.\n \n "
        },
        {
          "title": "Adele'i kontsert jõuab ETV2 vaatajateni",
          "content": "Täna õhtul on ETV2 ekraanil Adele'i kontsert Londonis, kus ta esitab koos bändiga BBC kontsertfilmis stuudiopublikule oma tuntumaid hitte ja kauaoodatud värskemat materjali. \n \nLugude vahel vestleb Graham Norton lauljatariga tema karjäärist ja värvikast elust, samuti tutvub Adele oma suurimate fännidega. Lisaks näeb lõike Adele'i esimesest teleesinemisest Oscari auhindade galal 2013. aastal, mil ta võitis parima filmilaulu auhinna looga \"Skyfall\" samanimelisest James Bondi filmist.\nAdele'i kontsert on ETV2 eetris täna õhtul kell 22.50.\n "
        },
        {
          "title": "Madridi Real tahab Norra imelapse saata Hollandisse laenule",
          "content": "Madridi Reali jalgpalliklubi norralasest mängumees Martin Ödegaard on siirdumas laenule Hollandi kõrgliigasse.\n \nNorra tulevikulootuse palkamisest on huvitatud olnud mitmed klubid, kuid Marca andmetel liitub ta laenulepingu alusel Heerenveeniga. Väidetavalt on 18-aastane pallur täna Hollandis, et kontrahti tingimustes klubiga kokkuleppele jõuda. Heerenveen hoiab Eredevise'i tabelis poole hooaja järel neljandat positsiooni, kirjutab \nSoccernet.ee\n.\n2015. aasta alguses Hispaania tippklubiga liitunud Ödegaard on tänavusel hooajal Reali esindusmeeskonna särgis pidanud ühe kohtumise, mänguaega teenib ta peamiselt duubelvõistkonna eest mängides.\n "
        },
        {
          "title": "Dublin soovib, et Brexiti kõnelustel arvestataks Iirimaa saare võimaliku ühendamisega",
          "content": "Iirimaa valitsus soovib, et eelseisvate Brexiti läbirääkimiste käigus leiaks kinnitamist ka tingimus, mis võimaldaks Põhja-Iirimaal Euroopa Liiduga kiirendatud korras uuesti liituda.\n \nSisuliselt tahab Dublin Suurbritannia Euroopa Liidust lahkumist siduda tingimusega, mille kohaselt võetaks Põhja-Iirimaa uuesti EL-i liikmeks juhul, kui Iiri Vabariik ja Põhja-Iirimaa peaksid kunagi tulevikus ühinema, vahendas ajaleht Irish Times.\nPraeguste plaanide kohaselt võtaks Suurbritannia Euroopa Liidust lahkudes kaasa ka Põhja-Iirimaa, kuigi seal saavutasid võidu EL-is jätkamise pooldajad.\nDublini nõudmisele annab kaudselt õigusliku aluse 1998. aastal sõlmitud Belfasti ehk Suure Reede rahulepe, mis tegi lõpu Põhja-Iirimaad aastakümneid räsinud kogukondadevahelisele vägivallale. Nimelt nähakse rahuleppes ette ka võimalus, et kunagi tulevikus võib Iirimaa saare poliitilise ühendamise asjus korraldada referendumi.\nAllikate kinnitusel soovib Iirimaa valitsus tuua argumendina esile ka Saksamaa taasühinemise 1990. aastal, kui senine Saksa Demokraatlik Vabariik ehk Ida-Saksamaa võeti automaatselt tollase Euroopa Majandusühenduse liikmeks.\nSamas rõhutavad allikas Iirimaa valitsuses, et selline stsenaarium tuleb kõne alla vaid juhul, kui on täidetud kõik Belfasti leppes mainitud tingimused potentsiaalse Iirimaa ühendamisreferendumi korraldamiseks.\n "
        },
        {
          "title": "Arvustus. Bruno Mars võtab nüüd juba vabalt",
          "content": "Uus plaat\nBruno Mars\n“24K Magic” (Atlantic)\n7/10\n \nEsimese kuulamise järel tundus ameerika laulja, laulukirjutaja ja produtsendi \nBruno Marsi \nkolmas kauamängiv \"24K Magic\" üpris tüütu ja üksluisena. Umbes millegi sama tüütuna kui tema läbimurdehitt \"Just The Way You Are\", mis hoolimata meeldejäävusest mõjub siiani äärmiselt krampliku ja konstrueerituna.\nEnt kuigi kõik tema kolm albumit on nii edetabelite arvestuses kui R&B ja soulmuusika valdkonnas üldisemalt edukad, tundub nüüdne plaat olevat parem kui kaks eelmist – \"Doo-wops & Hooligans\" (2010) ning \n\"Unorthodox Jukebox\"\n (2012). Bruno Mars oleks oma positsiooni meelelahutusäris justkui kätte võidelnud ning võib nüüd muusikat teha täpselt nii, nagu talle endale meeldib – ilma alustava artisti krampliku püüuga kõigile – või siis vähemalt kellelegi – meelepärane olla.\nVõib-olla just seepärast on \"24K Magic\" suhteliselt orgaaniline, hoogne ja omas mõttes julgegi album. Selles valguses ei tundu plaat sugugi ühetaoline ja hall. Albumile pealkirja andnud avalugu tõmbab plaadi jõuliselt ja hooletu kergusega käima ning ehkki funkyliku R&B seas leidub ka pisut ballaadlikke palu (\n\"Versace On The Floor\"\n, \"Calling All My Lovelies\" või \"Too Good To Say Goodbye\"), püsib heas mõttes napil albumil (vaid üheksa lugu) kõikevallutav hoog lõpuni välja.\nBruno Marsi vokaal on endiselt tasemel ning lugude produktsioon korralik, ent lisaväärtusena tuleb esile tõsta vaba ja loomulikku eneseväljendust ja muretut lähenemist muusikale. Just see teeb \"24K Magicu\" Marsi albumitest parimaks, ja areng debüütplaadiga võrreldes on võimas. Kokkuvõttes tõstab uus Mars oma orgaanilise minnalaskmisega mõnevõrra ka hoolega keskteel kulgeva ja publiku maitsemuutustega üha kohaneda püüdva popmuusika üldist taset.\n \n "
        },
        {
          "title": "DeMarcus Cosuins nooremast konkurendist: temast saab NBA parim... siis, kui mina lõpetan",
          "content": "Korvpalliliigas NBA tunnustas Sacramento Kingsi \"paha poiss\" DeMarcus Cousins oma noort kolleegi Joel Embiidi, kui sõnas, et Philadelphia 76ersi tsentrist saab kunagi liiga parim korvialune mängumees.\n \n\"Temast saab parim tsenter NBA-s... kui mina ükskord lõpetan,\" olid 26-aastase Cousinsi sõnad endast neli aastat noorema Embiidi kohta.\n211 cm pikkune Cousins on tänavusel hooajal kogunud küll keskmised näitajad 29,1 punkti, 10,5 lauapalli ning 1,5 kulpi mängus, kuid meeskondliku edu see pole toonud ning mees on negatiivselt silma paistnud platsiväliste probleemidega.\nMulluse hooaja vigastuse tõttu vahele jätnud 213 cm pikkune Embiid on oma debüüthooajal näidanud head mängu, kui tema keskmised näitajad on seni olnud 18,7 silma, 7,4 lauapalli ja 2,4 blokki.\n "
        },
        {
          "title": "Pärt Uusberg: raske on leida õnnelikku harmoonilist elurütmi",
          "content": "Detsembris 30-aastaseks saanud Pärt Uusberg on lõppeval aastal pälvinud noore kultuuritegelase preemia ning tal ilmus kaks autoriplaati: \"Luiged läevad\" ja \"Õhtu ilu\". On olnud märgiline aasta. Uusberg ütles \"Deltale\", et talle tõesti meeldib n-ö märgiliselt oma elu struktureerida.\n \nHelilooja sõnas, et lisaks väljapoole paistvatest teetähistest nagu preemia ja autoriplaadid, on see aasta tema jaoks ka seesmiselt olulisi muudatusi kaasa toonud. Sügisest saadik on Uusberg elanud valdavalt Vilniuses, kus ta naasis dirigeerimise juurde.\n\"Kui ma käin seal näiteks ühes muusikaajaloo tunnis, mis võrdleb Leedu 20. sajandi muusikat Lääne 20. sajandi muusikaga, siis peaaegu kõiges, kus õpetaja kasutab sõna Leedu, võiks selle asendada Eestiga ja see on sisuliselt sama. Muidugi on ka erinevusi selles, kuhu suunas Leedu muusika rohkem vaatab ja kuhu Eesti muusika vaatab, aga see, kuidas nad tajuvad oma maad ja loodust näiteks, tundub hästi sarnane,\" tõdes Uusberg.\nKoostöö tuntud Leedu helilooja, koorijuhi ja õppejõu Vytautas Miškinisega on Uusbergi sõnul jäänud professionaalsele tasandile.\n\"Me ei ole väga palju isiklikku juttu rääkinud. Olen käinud tema tundides ja saanud tänu tema kogemusele kindlasti targemaks. Muusika igapäevase kirjutamise kõrvalt tagasi kooli minek on osutunud raskemaks kui ma arvasin.\"\n\"Elu on minu jaoks tihtipeale \"saba kinni, nokk lahti\" süsteemis. Väga raske on leida seda õnnelikku harmoonilist rütmi,\" lisas Uusberg.\nTa tõi välja paradoksi, et kui vabakutseline helilooja täidab põhiliselt tellimusi, siis see ei ole tema jaoks niivõrd tegeliku vabaduse mõte.\n\"Ma siiamaani sooviks ideaalis kirjutada ainult neid asju, mis mul endal pähe tulevad, juba koosseisu valikult. Et anda aega tekkida sellel mõttel, mis parasjagu hingel on. See oleks tõeline vabadus, aga professionaalses mõttes helilooja ikkagi nii vaba enamjaolt ei ole. Tekib tellimuste nimekiri ja vähemalt minu jaoks muutub see ikkagi tööks,\" selgitas Uusberg.\n\"Ma pean tööst väga lugu ja ma ei arva, et helilooming peaks olema ainult mõnus ja tore tegevus, kahtlemata nõuab see väga palju pingutust. Aga lihtsalt, töö muutub rutiiniks, päevad hakkavad korduma ja siis võib-olla ei oska enam seda vabadust hinnata.\"\nPärt Uusberg rääkis ka pikemalt oma viimasest autoriplaadist koos kammerkooriga Head Ööd, Vend, mille ükski lugu pole valminud tellimustööna.\n "
        },
        {
          "title": "Mikser: Iisraeli-resolutsioon ei aita rahukõnelusi ummikust välja",
          "content": "ÜRO Julgeolekunõukogu reedel vastu võetud resolutsioon, millega nõutakse Iisraelilt asundustegevuse peatamist Palestiina aladel, ei aita ummikusse jooksnud rahukõnelusi päästa, kuid lahenduse suunas pürgimist tuleb ikkagi jätkata, ütles välisminister Sven Mikser.\n \nMikser rääkis Vikerraadio saates \"Uudis+\", et resolutsioon on kindlasti oluline, kuid tõenäoliselt ei kavatse Iisrael selle sõnastust täita.\n\"Küllap see resolutsioon väljendab julgeolekunõukogu liikmesriikide kasvavat muret, sest Iisraeli jätkuv asundustegevus Palestiina aladel seab ohtu võimaluse, et üldse kunagi suudetakse ellu rakendada kahe riigi lahendust, millest seni kogu rahvusvaheline üldsus on lähtunud ja millest ametlikult pole lahti öelnud ka Iisraeli valitsus,\" sõnas ta.\nMikser lisas, et Iisraeli-Palestiina rahukõnelused on olnud ummikus juba pikemat aega, mistõttu ei saa värske resolutsioon mingit lisaummikut enam tekitada. \"Kas see resolutsioon aitab ummikusse jooksnud kõnelused kännu tagant välja - arvestades Iisraeli valulist reaktsiooni, tundub ka see ebatõenäoline,\" nentis ta.\nVälisministri sõnul eeldab kahe riigi lahendus kolme keerulise sõlmküsimuse lahendamist. Üks on Jeruusalemma küsimus, sest mõlemad konfliktipooled taotlevad sellele oma pealinna staatust. See on raskesti ühildatav, aga mitte võimatu, leidis Mikser.\n\"Teiseks põgenike tagasipöördumise küsimus. Valitseb üldine arusaam, et nõue, et kõik palestiinlastest põgenikud, kes on lahkunud tänase Iisraeli riigi aladelt, saaksid sinna tagasi pöörduda, ei ole realistlik ega võimalik, kui püsivat kahe riigi lahendust tahetakse saavutada. Ja kolmas küsimus on Iisraeli jätkuv asundustegevus,\" loetles ta.\nMikser märkis, et asundustegevus tükeldab teoreetiliselt palestiinlastele jäävat ala veelgi ja järelejääv territoorium ei võimalda luua toimivat Palestiina riiki ning põlistab seega potentsiaalselt väga plahvatusohtliku olukorra nähtamatusse tulevikku.\nUSA on otsuse saatkond Jeruusalemma viia sisuliselt juba langetanud\nPeatselt USA presidendiks saava Donald Trumpi lubadus tunnustada Iisraeli pealinnana Jeruusalemma ning ka USA saatkond sinna viia ei vallanda välisministri sõnul mingit doominoefekti ja valdav osa maailma riikidest jätkab oma diplomaatilist esindatust Tel Avivist.\n\"Tegelikult on Ameerika Ühendriikides siseriiklikult otsus viia oma saatkond Jeruusalemma juba põhimõtteliselt langetatud,\" nentis Mikser. \"Selle elluviimist on erinevad administratsioonid järk-järgult pidevalt edasi lükanud. Ameeriklastel on ka vajalik infrastruktuur Jeruusalemmas olemas. Nii et Donald Trumpil pole isegi vaja teha täiendavat otsust USA suursaatkonna ümberkolimise kohta, ta peab järjekordselt varasema otsuse tühistamise või edasilükkamise tegemata jätma ja kõik peaks toimuma automaatselt\".\nEesti saatkond jääb tema kinnitusel edaspidigi Tel Avivi.\nPüsiv lahendus saab Mikseri sõnul seal piirkonnas tulla ainult läbirääkimiste teel, kus mõlemad osapooled peavad olema konstruktiivsed ja teatud määral kompromissideks valmis. Aastate jooksul ei ole imevõtit, mis lahenduse tooks, leitud, kuid üritamist tuleb kindlasti jätkata, leiab ta.\n\"Lõppeesmärki mujale nihutada ei ole täna mõistlik. /.../ Seni pole paremat lahendust kui kahe riigi lahendus, mis peaks suutma teineteise kõrval rahus elada, keegi suutnud välja pakkuda,\" ütles minister.\n "
        },
        {
          "title": "Venemaa teatas Tu-154 teise musta kasti leidmisest, meedia kinnitusel on õnnetuse põhjus teada",
          "content": "Venemaa kaitseministeerium teatas kolmapäeval, et Mustast merest leiti üles pühapäeval alla kukkunud transpordilennuki Tu-154 teine andmesalvesti ehk nn must kast. Lennukil oli kokku kolm andmesalvestit, esimene neist leiti merest teisipäeval ning seda juba analüüsitakse.\n \nMinisteeriumi kinnitusel leiti must kast mere põhjast, vahendasid TASS, venekeelne BBC, Yle jt.\nLisaks on Vene päästeametnikud leidnud merest veel lennukatastroofis hukkunute surnukehi. Kolmapäeva keskpäeva seisuga on leitud 15 surnukeha ja 239 erinevat kehatükki.\nVenemaa kaitseministeeriumile kuulunud 1983. aastal valminud Tu-154 kukkus pühapäeva hommikul pärast õhkutõusmist Sotši lennuväljalt Musta merre. Lennuki pardal oli 84 reisijat ja kaheksa meeskonnaliiget, kes kõik hukkusid.\nPardalolijate seas olid lisaks sõjaväelastele armee Aleksandrovi-nimelise koori 64 liiget ja üheksa ajakirjanikku, kes suundusid Süürias asuvasse Hmeimimi õhuväebaasi uusaastapidustustele. Ajakirjanikud olid telekanalitest Pervõi Kanal, NTV ja Zvezda. Lennukis oli ka humanitaarabiorganisatsiooni Aus Abi juht Jelizaveta Glinka.\nKaitseministeeriumist on kinnitatud, et 1983. aastal ehitatud lennuk läbis põhjaliku remondi 2014. aasta detsembris.\nVenemaa Föderaalne Julgeolekuteenistus (FSB) loetles lennuõnnetuse võimalike põhjustena võõrkeha sattumise mootorisse, madala kvaliteediga kütuse, piloodi eksimuse ja lennuki tehnilise rikke. Hetkel puuduvad andmed, mille kohaselt võis lennukatastroofi põhjustada terroriakt.\nVene meedia: õnnetuse põhjustasid probleemsed tiivaklapid\nVenemaa meedia andmetel võis lennuõnnetuse põhjustada lennuki vigased tiivaklapid.\nInterfaxi allika sõnal ei liikunud lennuki tiivaklapid üheaegselt ning seetõttu kaotasid piloodid lennuki juhtimise üle kontrolli. Veebilehe Life väitel on musta kasti poolt salvestatud pilootide vestluse viimane lause just nimelt probleemile tiivaklappidega.\n "
        },
        {
          "title": "Raasuke alustab Nordea ja DNB ühendpanga juhina 2. jaanuaril",
          "content": "Novembris Nordea ja DNB ühendpanga juhiks nimetatud Erkki Raasuke asub uues positsioonis ametlikult ametisse 2. jaanuaril, ehkki mitteametlikult teeb ta ettevalmistavat tööd juba mitmendat nädalat.\n \n5. detsembrini LHV panga juhina töötanud Erkki Raasuke asub töölepingu järgi kolmes Balti riigis asuvaid ja ühinevaid Nordea ja DNB panku juhtima alates 2. jaanuarist. Mitteametlikult on ta aga tööd teinud juba mitu nädalat.\nRaasuke kinnitas ERR.ee-le, et tema staap asub tõenäoliselt Eestis, ehkki kolme riigi peale on kokku kuus organisatsiooni, mida ta juhtima asub.\n\"Staap asub tõenäoliselt Eestis, lauanurk on mulle lubatud nii DNB-s kui ka Nordeas. Näiteks praegu räägin teiega DNB kontorist, aga 2. jaanuari hommikul alustan ilmselt Nordeas,\" kirjeldas Raasuke oma liikuvat tööd.\nNii sel kui ka möödunud nädalal on ta korduvalt kohtunud mõlema panga juhtivtöötajatega, et valmistuda ametlikuks tööaja alguseks jaanuaris. Kõigi oma tulevaste töötajatega ta aga veel kohtunud pole.\nNordeas võtab Raasukest vastu üle kahe kolmandiku ametiühingusse koondunud pangatöötaja, kellega Nordea senine juhatus on keeldunud kollektiivlepingut edasi arutamast ja sõlmimast. Raasuke tunnistas, et ei ole end teemaga kurssi viinud ega soovi kollektiivlepingu vajalikkust kommenteerida.\n\"Ma tean sellest teemast ainult nii palju, kui on meedias sellest juttu olnud. Tegemist on ühe organisatsiooni siseasjaga,\" leidis Raasuke.\nTöö uue nime kallal käib\nNordea ja DNB pankade ühendamisega plaanitakse lõpule jõuda II kvartali lõpuks, efektiivsest ühendamisest saab Raasukese esmane tööülesanne.\nAvalikuks pole tehtud ka veel uut nime, mida pank pärast ühinemist kandma hakkab.\n\"Kui nimi on avaldamisküps, siis öeldakse see enne ühendamist välja. Töö käib,\" kommenteeris Raasuke.\nRaasukese senine tööandja LHV panganduses tavapärast konkurentsikeeldu oma lahkuvale juhile ei rakendanud.\n "
        },
        {
          "title": "Endine jalgpallistaar Paul Gascoigne viidi kakluse lõpetuseks peahaavaga haiglasse",
          "content": "Kurikuulus endine Inglismaa jalgpallikoondise staar Paul Gascoigne sattus taaskord kollase ajakirjanduse huviorbiiti, kui osales ühes Londoni hotellis toimunud kähmluses ning viidi sealt peahaavaga haiglasse.\n \nReuters vahendas kolmapäeval, et Londoni politsei kutsuti teisipäeval Shoreditch'is asuvasse hotelli üht korrarikkumist likvideerima ning seal juhtunu tagajärjel viidi haiglasse üks 49-aastane mees. Hiljem tuli välja, et tegemist oli endise jalgpallistaariga, kes hetkel on arstide järelvalve all ning tema olukord on stabiilne.\nSündmust pealt näinud Alvin Carpino kommenteeris ajakirjanikele, et pikalt alkoholiga pahuksis olnud Gascoigne tülitses ühe teise hotelli külalisega ning lükati kähmluse tulemusena trepist alla.\nÜks teine hotelli külaline postitas hiljem oma Facebooki kontol, et oli väga nukker näha Gascoigne'i sellises \"kurvas olukorras\".\nGascoigne'i esindaja Terry Baker kinnitas meediale, et endiste aegade staar on hetkel haiglas, kuid lisas samas, et teda arreteeritud ei ole ning lähiajal saab ta raviastutusest välja ja läheb koju.\n "
        },
        {
          "title": "Saksa minister: \"pseudolihast\" toitusid ei tohi kohelda lihatoitudega samaväärselt",
          "content": "Saksa põllumajandusminister tahab keelustada lihaaseainetoodete nimesid nagu \"taimetoitlase šnitsel\", mis on tema hinnangul eksitavad.\n \nChristian Schmidt ütles päevalehe Bild kolmapäevases väljaandes, et ta ei taha \"taolisi pseudoliha roogasid\" kohelda lihaga samaväärselt.\n\"Need terminid on täiesti eksitavad ja teevad tarbijaid ärevaks. Mina pooldan nende keelustamist selge märgistamise alusel tarbija huvides.\"\nSchmidt kordas ka üleskutset koolidele pakkuda õpilastele sealiha.\nVastuseks küsimusele, kas koolid käituvad õigesti, kui jätavad sealiha islamiusulisi silmas pidades koolimenüüst välja, ütles Schmidt: \"Me ei tohiks piirata enamikule ühiskonnast valikut lihtsuse või kulu kaalutlusel.\"\nKasvav kultuuriline mitmekesisus peaks viima valikute suurenemise, mitte vähenemiseni, lisas ta.\n "
        },
        {
          "title": "Filmikompanii kinnitab: Carrie Fisherit saab näha \"Tähesõdade\" uues filmis",
          "content": "Eile südameinfarkti tagajärjel surnud Carrie Fisher jõuab \"Tähesõdade\" filmis veel kord kinopubliku ette.\n \nFilmisaagas printsess Leia Organat kehastanud Fisher filmis oma stseenid järgnevaks linateoseks möödunud suvel. Filmikompanii Lucasfilm esindajad kinnitasid, et Fisheri stseenid said purki ning naist saab näha \"Tähesõdade\" kaheksandas filmis, vahendas Huffington Post. \nNende sõnul on aga vara öelda, kuidas Fisheri surm \"Tähesõdade\" järgmisi episoode mõjutab. \"Tähesõdade\" üheksandat filmi hakatakse üles võtma 2017. aastal.\nFisher kehastas printsess Leiat esmakordselt 1977. aastal. Viimati sai teda Leiana näha \"Tähesõdade\" seitsmendas peatükis \"Star Wars: Jõud tärkab\".\nUSA näitleja Carrie Fisher suri 60-aastaselt südameinfarkti tagajärjel. Fisher sai eelmisel nädalal lennureisil Los Angelesest Londonisse südameinfarkti ja ta viidi haiglasse. Arstidel tema elu päästa ei õnnestunud, kuigi vahetult pärast terviseriket teatati, et olukord on stabiilne.\n\"Tähesõdade\" kaheksas osa jõuab kinopubliku ette 2017. aasta lõpus, 15. detsembril.\n "
        },
        {
          "title": "Berliini veokiründaja käis enne Prantsusmaale suundumist Hollandis",
          "content": "Berliini terrorirünnaku korraldamises kahtlustatav tuneeslane Anis Amri käis enne Prantsusmaa kaudu Itaaliasse siirdumist Hollandis, edastas kolmapäeval raadiojaam BFM-TV.\n \nRaadiojaama andmetel istus ta 21. detsembri õhtul Saksa piiri lähedal Nijmegenis Flixbusi turismibussi.\nHollandi politsei kinnitas, et on \"märke\", mis osutavad, et Amri käis enne Prantsusmaale suundumist Hollandis. Nad püüavad välja selgitada, kuidas see sai juhtuda.\nTuneeslane sõitis Hollandist Prantsusmaale Lyoni, kus ta 22. detsembril kaamerate ette jäi. Lyonist otsis Amri pileti Itaaliasse Milanosse.\nAmri oli neli päeva kogu Euroopas tagaotsitav enne, kui Milano politsei ta tulevahetuses tappis.\nBerliini veresauna eest võttis vastutuse äärmusrühmitus ISIS, mis avaldas reedel video, kus Amri vandus truudust IS-i juhile Abu Bakr al-Baghdadile.\nSaksa võimud uurivad, kas Amrit enne rünnakut aidati. Juurdlusega on hõivatud sajad uurijad.\nPoola veokijuhti tulistati mitu tundi enne terrorirünnakut\nPoola veokijuhti Lukasz Urbani tulistati mitu tundi enne Berliini terrorirünnakut, teatas teisipäeval rahvusringhääling BBC viidates sakslaste meediale.\nLahkamistulemuste kohaselt tulistati Urbani pähe Eesti aja järgi ajavahemikus 17.30–18.30 ja ta kaotas palju verd, kirjutas ajaleht Bild. Veomasin sõitis jõuluturul inimeste sekka kella 21.00 paiku.\nUrban võis veomasina kõrvalistmel rünnaku ajal veel elus olla, kuid ta ei suutnud midagi ette võtta. Poolakat oli peale tulistamise veel ka pussitatud.\n "
        },
        {
          "title": "Kevin Durant: NBA ei tohiks kohtunikke bussi alla visata",
          "content": "Jõuludel korvpalliliigas NBA peetud eelmise hooaja finaali kordus Cleveland Cavaliersi ning Golden State Warriorsi vahel sai taaskord väga dramaatilise võidu, kui Cavaliers tuli suurest kaotusseisust välja ja võttis 109:108 võidu.\n \n3,4 sekundit enne mängu lõppu oli Warriorsil võimalus pall audist mängu panna, kuid viskele ei jõutud, sest Kevin Duranti koperdas vastasmängija Richard Jeffersoni jala taha ja kukkus põrandale.\nKorvpalliliigas NBA on tänavu uuendusena pärast mängu avalikult saadaval viimase kahe mänguminuti kohta tehtav kohtunike töö raport ning seal liiga esindajad tunnistasid, et Jeffersonile oleks antud olukorras pidanud vilistama vea.\nDurant kommenteeris kohe pärast kohtumist, et talle tehti viga, kuid pärast viimase kahe minuti raporti avaldamist ei süüdistanud ta üldsegi mitte kohtunikke vaid valas viha liiga peale.\n\"Minu arvates on see jama, kuidas NBA viskab kohtunikud niimoodi bussi alla. Sellest ei saa mitte keegi kasu, sest kuigi eksimused tuuakse avalikult välja, siis võitu meile ju selle eest ei anta,\" sõnas Durant, kes oma tulises sõnavõtus kasutas ka mitmeid vägisõnu.\nTa lisas: \"Nüüd lähevad need kohtunikud, kes liiga poolt bussi alla lükati, järgmisele mängule ning üritavad kramplikult kõik otsused õigesti teha, kuigi peaks vilistama hoopiski pingevabalt. Mängijad ei tohi pärast kohtumist kohtunikke kritiseerida ning saavad selle eest trahvi, kuid liiga ise viskab vilemehed bussi alla.\"\n "
        },
        {
          "title": "Arvustus. Andres Roots laseb teistel särada",
          "content": "Uus plaat\nAndres Roots\n\"Winter\" (Roots Art)\n7/10\n \nAndres Roots\n on avaldanud,alates Roots Art Recordsi asutamisest kuus aastat tagasi keskmiselt albumi aastas. Aprillis tähistas artist ka 20 aastat aktiivset kontserttegevust vinüülplaadiga.\nCD-albumiga \"Winter\" alustati tööd aastal 2012 ja see erineb kõigist teistest Rootsi plaatidest esitejate koosseisu ja vokaali olemasolu poolest. Albumil lööb kaasa ehk featuring kolmteist solisti.\nIga külaline saab särada oma loos ja see teeb albumi huvitavaks.\nKuuleb viimistletud vokaaliga bluusi ja paari jõulist insturumentaalpala, näiteks \"Tea For Alex\". Hinge kriibib Mikk Tammepõllu lauldud \n\"All In The Cards\"\n. Tõelise bluusimehe hinge soojendab Ismo Haavisto laul ja suupill loos \n\"Morganfileld Blues\"\n.\nKeda on albumil vähe, see on Andres Roots ise, sest ta annab võimaluse teistel särada. Kui on vähegi aega, minge ikka kontserdile, kus Andres Roots kugu oma suuruses esineb, elus esitus on\nikkagi tema tugevus ja lisaks on tema kontsert tavaliselt albumist terviklikum.\n "
        },
        {
          "title": "Heategevuskool 7: kui rikas peab olema, et annetada?",
          "content": "\"Kas on nii, nagu tavaloogika ütleb – et annetamine on eelkõige jõukamate privileeg ja vastutus? Ning kui on, siis kui pikalt tuleks eelnevalt mammonat koguda, et teisi aitama asuda?\" arutleb Urmo Kübar tänases heategevust puudutavas arvamusloos.\n \nEilses heategevuskoolis mõtisklesin, mis peaks ühiskondlike murekohtade parandamisel olema riigi ja mis annetajate õlul. Lõpetuseks jätsin õhku küsimuse, kas need, kes ootavad riigilt suuremat panust, soovivad seda omapoolsete jõupingutuste täiendusena või siis hoopis nende asemel.\nUSA kohta käivad andmed ütlevad, et õige on see teine vastusevariant. Kui võrrelda omavahel kaht muude näitajate poolest sarnast inimest, kellest üks on demokraat (ehk siis ühiskonna heaolu tagamisel üldiselt riigil suurema rolli nägija) ja teine vabariiklane (kes tähtsustab neis asjus enam üksikisiku vabadust ja vastutust), siis suurema tõenäosusega annetab – ja annab seejuures suuremaid summasid – vabariiklane.\nReastades USA osariigid selle järgi, kui suure osa oma sissetulekutest inimesed heategevuseks annetavad ja kõrvutades neid äsjaste valimistulemustega, näeme samuti, et esimese 20 seas on pealinn Washington, D.C. ainus, kus valijad eelistasid demokraatide kandidaati Clintonit. Meie ”heldekäelisuse edetabeli” tagumise 20 hulgast võitis Clinton aga 15 osariigis.\nKuidas on lood seosega annetamise ja jõukuse vahel?\nKümme aastat tagasi ilmunud raamatus toonaseid värskemaid valimistulemusi analüüsides samade tulemusteni jõudnud Arthur C. Brooks seletas seda nii, et vasakpoolsemad valijad tõlgendavad oma poliitilist eelistust justkui indulgentsina – et nemad on oma hea teo ühiskonnale juba valimiskasti juures teinud. (Umbes sama loogikaga, nagu kaalujälgija ütleb endale kooki pugides, et käis ju hommikul juba trennis.)\nTeise ja värskema uuringu autorid vaidlevad talle küll vastu ja näevad põhjust pigem selles, et vabariiklaste seas on rohkem usklikke inimesi ning religioon on tõepoolest annetuskäitumist soodustav tegur.\nKuidas on aga lood seosega annetamise ja jõukuse vahel? Kui püstitada küsimus, miks Eesti inimesed on annetajatena suhteliselt närvad, kõlab tavaliselt ruttu põhjendus, et keeruka ajaloo tõttu – no mida ei saaks sellega seletada? – oleme jõukamatest Lääne ühiskondadest ju tõepoolest endiselt tagapool.\nKas on siis nii – nagu tavaloogika ütleb –, et annetamine on eelkõige jõukamate privileeg ja vastutus? Ja kui on, siis kui rikkaks peab esmalt saama, et annetada?\nKui miljonärid-miljardärid annavad heategevuseks keskmiselt 3 protsenti, siis vaesed keskmiselt 8 protsenti oma sissetulekust.\nVaadates esmalt taas USA-d, kus selliseid andmeid kõige enam kogutud, näeme, et vastus on… nii ja naa. Tõesti, jõukamate seas on annetajaid rohkem ja annetussummad mõistagi suuremad. Ligi pool kogu USA heategevusrahast tuleb härradelt ja prouadelt, kelle kuusissetulek on meie rahas umbes 16 000 eurot ja rohkem. Suurim mullune annetus seal oli pangandus-, metalli- ja naftakorporatsiooni Mellon omaniku heategevuseks jäetud pärandus, üle 700 miljoni euro – oluliselt rohkem kui Eestis kogu iseseisvuse taastamise järgsel ajal kokku heategevuseks on annetatud.\nEnt võttes ette osakaalu tuludest, on heldeimad just kõige kehvemal järjel inimesed. Kui miljonärid-miljardärid annavad heategevuseks keskmiselt 3 protsenti, siis vaesed keskmiselt 8 protsenti oma sissetulekust.\nSeega – teisi aidata saab tõepoolest igaüks. Seda enam, et heategevus ei piirdu ju ainult rahaga. Seda on ka vabatahtlik töö ning endale mittevajalike, kuid kasutuskorras asjade loovutamine, aga ka mitmed tarbimisvalikud. Näiteks keskkonna heaks võime väikesest annetusest olulisemagi heateo teha, vähendades võimalusel lennureise, liha söömist ja igasugu odava, aga ruttu rämpsuks muutuva träni ostmist.\nAga jäägem siinkohal ikkagi raha targa annetamise juurde, mis on samuti kättesaadav palju enamatele kui meie praegused annetajad. Muidugi võime jääda ootama, millal ükskord oleme heategevuseks justkui piisavalt rikkad, aga suuremat potentsiaali näen kahe mõtteviisi muutmises.\nKeskmine Eesti annetaja annab heategevuseks praegu 1 protsendi oma sissetulekust ehk keskmise palga puhul umbes 40 senti päevas.\nEsimene neist on mõtlemine heategevusest kui võimalusest aeg-ajalt lahendada mõne hättasattunud inimese probleem, mitte aga niivõrd probleeme ühiskonnas tervikuna. Viimane on justkui liiga suur ja nõnda vast kättesaadav ainult kõige jõukamatele või siis riigile maksuraha abil – mis need minu mõned eurod ikka muudaks. Aga täpselt sama loogika alusel nagu maksud, on ka annetused kokku panduna suur võimalus suuri asju teha.\nKeskmine Eesti annetaja – ja tuletame meelde, et see tähendab meil umbes üht inimest viiest – annab heategevuseks praegu 1 protsendi oma sissetulekust. Meie keskmise palga puhul tähendab see umbes 11 eurot kuus ehk 40 senti päevas – summa, mille puhul paljud meist näiteks söögikohas sularahaga makstes ütlevad pikemalt mõtlemata, et tagasi pole vaja.\nAinuüksi selle 40 sendi suurendamine 80 sendini päevas tooks kokku juurde üle 10 miljoni euro (mis omakorda võiks mitmekordistuda uute annetajate lisandudes). Kes ütleb, et selle rahaga ei saa teha suuri asju?\nTeine levinud mõtteviis on reageeriv, vaid küsimise peale annetamine – anname siis, kui näeme meile korda minevat üleskutset ning juhtume olema heldes tujus. Tõeliselt oluliste asjadega toimime aga ju teistpidi – kellel on selleks kodulaenu tagasimaksmine, kellel säästmine pensioniks, peagu kõigil igakuiste elektri- ja muude arvete tasumine. Nendega arvestame juba oma eelarvet plaanides.\nEesti keskmise palga saaja kuulub maailma lõikes 10 protsendi kõige rikkamate inimeste hulka.\nSamamoodi saame suhtuda ka heategevusse, määrates kindla summa või siis protsendi sissetulekutest, mida alati ja ainult annetamiseks kasutame, valides selle saajaks ühiskonnas oma tööga suurimat muutust kaasa toova organisatsiooni.\nÜks veelgi mängulisem võimalus – sest kuigi probleemid on sageli rängad, olen veendunud, et heategevust tuleks teha hea tujuga – on teadlikult otsida võimalusi annetamiseks säästa.\nKüllap on meie kõigi päevades hetki, mil enda peale kulutatud summaga võiks kusagil mujal sootuks suuremat kasu tuua: vastu pannes kiusatusele osta endale juba kümnes naljaka kirjaga T-särk, sõpradega väljas käies kahe õlle asemel ühega piirdudes, mõne sõidu tegemisel auto asemel ühistransporti või äkki hoopis rattasõitu või jala käimist eelistades, näiteks pakki sigarette poeriiulile jättes (alustuseks kasvõi üks kord kuus) ja nii edasi. Kõik nimetatu – ja küllap leidub selliseid veel kümneid – on ju seejuures hea tegu ka tervisele või keskkonnale.\nP.S. Kes aga endiselt kahtleb oma võimalustes teisi aidata, võib vaatenurga avardamiseks külastada veebilehte Giving What We Can, mis kutsub inimesi üles heategevuseks annetama 10 protsenti sissetulekust. Sealses kalkulaatoris saab igaüks vaadata oma sissetulekuid võrdluses muu maailmaga.\nNäiteks Eesti keskmise palga saaja kuulub maailma lõikes 10 protsendi kõige rikkamate inimeste hulka (aga ka miinimumpalga saaja on maailma rikkaima viiendiku seas). Sellest kümnendiku annetamine jätab Eesti keskmiku endiselt rikkamaks kui 89% inimestest maakeral, samas võimaldab selline annetus tagada kellelegi 12 täiendavat kvaliteetset eluaastat.\nKuni aasta lõpuni võetakse Vikerraadios ja ERR.ee-s igal tööpäeval ette ja seatakse kahtluse alla üks heategevusega seoses levinud arvamus.\nERR.ee võtab arvamusartikleid ja lugejakirju vastu aadressil \n[email protected]\n. \nÕigus otsustada artikli või lugejakirja avaldamise üle on toimetusel.\n "
        },
        {
          "title": "ERR kuulutab juhatuse esimehe konkursi välja 24. jaanuaril",
          "content": "Rahvusringhäälingu nõukogu koguneb uuel aastal esimest korda jaanuari lõpus, mil kuulutatakse välja ka rahvusringhäälingu juhatuse esimehe konkurss.\n \n\"Juhatuse esimehe valimise reglemendis on kirjas, et me jaanuari koosolekul kuulutame konkursi välja. Nõukogu koosolek on kokku kutsutud 24. jaanuariks,\" kinnitas nõukogu esimees Agu Uudelepp.\nERR-i praeguse juhatuse esimehe Margus Allikmaa volitused kehtivad järgmise aasta mai lõpuni.\nAllikmaa kandideeris tänavu sügisel Kultuurkapitali juhiks, kuid see konkurss, millel ta osales, kuulutati läbikukkunuks. ERR-i juhatuse esimeheks uuesti kandideerimist pole ta veel otsustanud.\n "
        },
        {
          "title": "VIDEO | Endine Cramo tagamees otsustas Hispaania kõrgliigas viimasel sekundil mängu saatuse",
          "content": "Hooajal 2014/15 Eesti korvpalliklubis BC Kalev/Cramos mänginud Brasiilia taustaga ameeriklasest tagamehe Scott Machado viimaste sekundite korv aitas teisipäeval Hispaania kõrgliigaklubil Manresa koduväljakul 77:75 alistada Estudiantese tiimi.\n \nViigiseisul 75:75 soorits Machado läbimurde, mille lõpetuseks teele saadetud vise läbis korvirõnga hetkel, kui mängida jäi veel vaid 0,5 sekundit. Machado kogus selles kohtumises 28 minutiga 7 punkti, 7 korvisöötu ja 5 lauapalli.\nManresa parimatena viskasid Marijan Cakarun 19 ning Pere Tomas 15 silma, kaotajate poolel tõi Edwin Jackson 21 punkti.\nTabelis viimast kohta hoidva Manresa jaoks oli tegemist tänavusel hooajal 11 kaotuse kõrvale alles teise võiduga.\nÜllatuskaotuse pidi vastu võtma ka Madridi Real (11-2), kes jäi võõrsil 85:86 alla Sevillale (5-8). Võitjate poolel tõid Rašid Mahalbasic ja Trent Lockett mõlemad 16 punkti, kaotajate edukaim oli Sergio Llull 20 silmaga.\nVideot Machado viimase sekundit viskest saab vaadata \nSIIT\n.\n "
        },
        {
          "title": "Arvustus. Meie kõigi vangla",
          "content": "Uus raamat\nI.V.\n\"Aedniku päevik\"\nEesti Keele Sihtasutus\n \nPseudonüümi alt kirjutav I. V. debüüt “Aedniku päevik” asetab lugeja ruumi, kuhu ta kunagi sattuda ei taha, võime seda nimetada nii ettevõtlusinkubaatoriks, parandusasutuseks või vanglaks. Heal lapsel on mitu nime. See on lugu sellest, kuidas vägivallamonopoli lõpp-mängust piiratuna inimeseks jääda.\nMis toimub seal, ei ole väga erinev väljapool toimuvast. Hommikul tehakse voodi ära, pannakse raadio mängima ning võetakse kruus kätte. Ainult uste avamine jääb kellegi teise teha. Aednik käib vanglakoolis aiandust õppimas. Raamatut lugedes õpime temaga koos, muuhulgas saame teada, mis on pookimine, interkalaar ja ebajahukaste ja mis tunne valdab vangi, kelle lillepeenar õnnestub.\nAga botaanika ei ole siin tähtsaim. Ilmneb, et vangla ei olegi pikas põhjuslikkuse jadas see kõige hullem koht, kus olla. Selleks on need kohad, mis vanglani viivad. I. V. kirjutab oma teest vanglasse ning seal toimuvast arusaadavalt ja liialdamata. Ta ei otsi kaastunnet, vahendatud kogemus mõjub vahetuna ning lugeja ei pea valdama üle mõistuse suurt empaatiavõimet, et ta näeks Aedniku silmadega, kuuleks tema kõrvadega.\nKuna inimene on oma keskkonna nägu ja keskkond inimese, selgub, kuidas aja jooksul on muutunud suhtumine vahistatutesse, vangidesse, traditsioonidesse. Meid viiakse kurssi sellega, kuidas vanglakultuur on muutunud, tema mandumisega. Nietzsche on selle kohta midagi säärast öelnud, kultuuri mandumise kohta, et alustasime kreeklastega, aga jõudsime sakslasteni. Seal, teisel pool halli kivi kõlaks see nii, et alustasime platnoidest, jõudsime roolijoodikuteni. Ja see ütleb palju rohkem selle kohta, mis on seintest väljapool, kui nende vahel. Aednik kirjutab pärast äraolekut ühte sektsiooni naasmisest nõnda:\n“Koridori seinale on paigaldatud televiisor, rahvuste sõprus ning rahu ja vaikus saabub, kui kurjategijad rivistuvad seina äärde nagu üks mees vaatama televiisorist Mehhiko seriaali “Metskass”. See on vangla, ja mitte ainult, see on minu kodumaa minimudel, tahaksin häbi kätte ära sureda.”\nRaamatut lugedes jääb sellest kõigest normaalne mulje – Aednik teeb head nalja, analüüsib ennast, muutumata nutuseks. Teoses on kafkalikku kohtupidamist, mis ei ole ammu nii aktuaalne olnud, kui praegu. Aednik isoleerib ennast valikuliselt, tehes seda kõike isolatsiooni keskel. Aednik loeb. Ta loeb päevi, raamatuid, inimesi. Sõber ütles, et kui mõistlikule inimesele on antud piiratud alas piiramatult aega, kirjutab ta hea raamatu. Pean nõustuma. See on hea raamat. Sa võid selle õhtuga läbi lugeda, aga sa ilmselt ei taha. Mina ei tahtnud, tahtsin teda mitmeks päevaks. Surusin hambad risti ja panin tuled kustu.\nOlles autorit näinud ning temaga vestelnud, võin öelda, et istumine tema kõnest välja ei tule. Inimene nagu iga teine. Ei olnud viite korrapäraselt seatud täppi pöidla kõrvale lastud, ei ole sellist asja nagu vangi nägu olemas. Me kõik istume. Meil on oma kandilised kongid, kandilised töövahendid, toksime nende kandilisi nuppe. Pole vahet, et trellid ei paista, meie suurim vangla on meis endas. Ei tea, kas inimestena on meil üldse lootust vabanemiseks. Aga “Aedniku päevik” vihjab sellele, et kuidagi nagu oleks. Ta näitab, kuidas sinu ja Aedniku vanglad ei olegi nii väga erinevad. Teed hommikul voodi ära, paned raadio mängima ja võtad kruusi kätte.\n "
        },
        {
          "title": "President Ilves annetas osa oma kikilipsudest vähihaigete toetuseks",
          "content": "Kadriorus sügisel ameti maha pannud ning sel nädalal oma 63. sünnipäeva tähistav Toomas Hendrik Ilves annetas osa oma kikilipsudest vähihaigete toetuseks.\n \nVähiravifond \"Kingitud elu\" viib alates tänasest Facebookis läbi kolmepäevase rahvusvahelise heategevusliku oksjoni, mille võitjad selguvad 31. detsembri keskpäevaks.\n\"Olgu selle Ärmaga kuidas on - meile meeldivad inimesed, kes tahavad teha head. Nii oleme tänulikud president Ilvesele, et ta oma legendaarsest lipsukapist mõned ikoonilised riideesemed vähihaigete toetuseks oli nõus annetama. Nüüd, kus tal enam peeneid vastuvõtte nii palju pole, vajab ta ka vähem lipse. Oksjon annab aga kellelegi ainulaadse võimaluse toetada vähihaigeid ja samas kanda presidendi lipsu juba näiteks aastavahetuse peol,\" ütles vähiravifondi \"Kingitud elu\" juhataja Toivo Tänavsuu.\nRahvusvaheliselt läheb oksjonile kolm käsitööna valminud siidilipsu. Pakkumisi saab teha oksjoni \nFacebooki-keskkonnas\n või e-posti teel \n[email protected]\n. Oksjonid lõpevad 31. detsembri keskpäeval.\nKogu lipsude müügist laekuv tulu läheb vähihaigete toetuseks.\n "
        },
        {
          "title": "Hvostov: lisaks Toomile on Süürias veel kolm europarlamendi saadikut",
          "content": "Koos europarlamendi saadiku Yana Toomiga Süüriasse sõitnud kirjaniku Andrei Hvostovi sõnul osaleb visiidil veel kolm europarlamendi liiget.\n \n\"Tegelikult on nii, et täna peaks ilmuma siiakanti ka üks europarlamendi saadik Prantsusmaalt ja teine Itaaliast. Peale Yana oli siin meiega juba eile veel üks tema europarlamendi kolleeg,\" kirjutas Hvostov kolmapäeval Facebookis. Saadikute nimesid Hvostov ei nimetanud.\nHvostov lisas, et visiit on mitteametlik, aga Euroopa Parlamendi väliskomisjoni mõned liikmed on sellest teadlikud. Millised on tema enda, Toomi ja teiste saadikute plaanid Süürias, seda Hvostov oma postituses välja ei öelnud. \"On targem olla ettevaatlik,\" märkis Hvostov.\nToom ütles teisipäeva pärastlõunal ERR-ile telefonitsi, et julgeolekukaalutlustel ei saa ta visiidi täpset ajakava, kohtumisi ja marsruuti avalikustada. \"Eks elu näitab, kui kauaks ma jään,\" vastas Toom küsimusele, kui kauaks ta Süüriasse jääb.\nKolmapäeval postitas Toom Facebookis, et läks Süüriasse europarlamendi liikmena, nagu ka eelmisel korral kord. \"See ei ole ametlik mission, mul ei ole läbirääkimisteks mandaati ega kavatsust,\" ütles Toom. Ta lisas, et visiit annab võimaluse Süürias toimuvat oma silmaga näha ja kohtuda inimestega, kes pingutavad selle nimel, et rahu taastada.\nToom käis ka tänavu suvel Süürias, kus kohtus president Bashar al-Assadiga. Räägiti võitlusest terrorismiga ja Süüria vastu kehtestatud sanktsioonidest.\n "
        },
        {
          "title": "Politico prognoosis eeloleva poliitika-aasta võitjaid ja kaotajaid",
          "content": "Väljaanne Politico avaldas oma veebilehel loetelu tuleva aasta võitjatest ja kaotajatest, kus esimeste poolel on näiteks Venemaa president Vladimir Putin ja Prantsuse Rahvusrinde juht Marine Le Pen, kaotajate seas aga Saksa kantsler Angela Merkel ja NATO.\n \nVõitjate nimistus on Suurbritannia peaminister Theresa May, kellel on Politico hinnangul mitmeid põhjuseid rõõmu tunda.\n\"Kui Suurbritannial Brexiti-kõnelused hästi lähevad, saab temast rahvuskangelane. Kui Euroopa Liit käitub karmilt, on tal kerge end kujutada kui lahingus olevat Suurbritanniat, kes tegeleb reetlike mandri-eurooplastega. May võib endast kujundada uue Margaret Thatcheri ja välja kuulutada üldvalimised,\" põhjendas väljaanne.\nHea aasta peaks ootama ka Euroopa Liidu prantslasest Brexiti-läbirääkija Michel Barnieri. \"Kui tal õnnestub britte pitsitada, armastavad teda Prantsuse valijad ja ta võib saada tähtsa rolli ükskõik millises Prantsuse paremtsentristlikus valitsuses. Kui aga brittidel õnnestub Brüsseliga soodne lepe saavutada, saab Barnier kogu süü oma Belgia kolleegi Guy Verhofstadti kaela ajada,\" põhjendab Politico.\nVõitjaks prognoositakse ka Venemaa presidenti Vladimir Putinit: \"Tema sõjalised manöövrid Ukrainas ja Süürias on taastanud tema Moskva-matšolikkuse ning demokraatlikud meeleavaldused Läänes näitavad lihtsalt seda, milline kamp käsi laiutavaid nannipunne seal on\".\nPolitico arvates võib Venemaa majandus küll isolatsioonis olla, kuid Putin saab end Kremlis väga turvaliselt tunda.\nVeel tuuakse välja Prantsusmaa Rahvusrinde juht Marine Le Pen, kellel on 2017. aasta presidendivalimiste tõttu oodata ohtralt eetriaega ja kajastust ning kelle partei normaliseerimine on talle igal juhul triumf.\nSamuti on plusspoolel Suurbritannia välisminister Boris Johnson, kes saab oma pidevate diplomaatiliste apsude tõttu ohtrate pilgete osaliseks, kuid paljud valijad leiavad, et tegelikult räägib Johnson tõtt. \"Blondi Borisiga saab nalja. Ta paneb ka teised välisministrid end hästi tundma. Ta haarab avalikkust kaasa\".\nVõitjana näeb Politico ka Itaalia poliitikuid Silvio Berlusconit ja Beppe Grillot. Pärast ekspeaminister Matteo Renzi läbikukkumist referendumil võib Berlusconi hellitada lootust tuleval aastal taas tippu tõusta. Samal ajal saab Viie Tähe Liikumist vedav Grillo rõõmustada Renzi kaotuse üle, jäädes ise opositsiooni - parimasse rünnakukohta.\nKaotajatena toob Politico välja Itaalia uue peaministri Paolo Gentiloni, kelle ametiaeg võib jääda lühikeseks, ning endise Belgia peaministri Guy Verhofstadti, kes koos Barnieriga ELi poolelt Brexiti läbirääkimisi juhib.\nSamuti ei tõota uus aasta head Saksamaa kantslerile Angela Merkelile. Saksamaal on sügisel valimised ja kuigi kantsler Merkel võib võita, hakkavad tema kestale \"ilmuma roosteplekid,\" kirjutab väljaanne, viidates paljude valijate pahameelele tema immigratsioonipoliitika üle .\nKehva aastat prognoosib Politico ka NATOle, mille paljud liikmesriigid ei panusta kaitsesse isegi nõutavat kaht protsenti SKTst. Seetõttu \"näeb NATO murettekitavalt alatoitunud välja\", leiab väljaanne.\nVälja tuuakse ka Süüria rahvas, kellel ei ole tulevast aastast ilmselt midagi head oodata, ning Hispaania puhkusepiirkonnad, mis on olnud Briti kehvema sisssetulekuga turistide meelispaigaks. Nüüd, mil naela väärtus on kukkunud, kulutavad turistid seal vähem raha ning kuurortide kasumid kukuvad.\n "
        },
        {
          "title": "TTÜ teadussekundid: tehismõistus tuleb tasapisi",
          "content": "Isesõitvatest autodest ja maailma üle võtta ähvardavast tehismõistusest rääkivad uudised on muutunud juba tavapäraseks. Kuigi see kõik on veidi isegi tõsi, ei juhtu see väga ruttu, vaid sammhaaval ning inimestel kasulikul viisil, leiab Tallinna tehnikaülikooli võrgutarkvara professor Tanel Tammet\n \n''Tallinna tehnikaülikoolis tegelevad tehisintellektiga küllaltki paljud inimesed just selles võtmes, et me teeme väikesi asju erinevate praktiliste süsteemide sisse ja mõtlema välja, kuidas neid paremaks teha,'' selgitas professor.\nÜheks peamiseks uurimissuunaks on, kuidas kirjeldada ebakindlaid teadmisi. Teisisõnu olukorda, kus teadmise õiguses ei olda täiesti kindlad ehk see peab mõnikord paika, kuid sel on erandeid. Samal ajal tuleb aga taolist teavet vahetada erinevate andmebaaside ja sensorite vahel ning teha erinevaid järeldusi.\n''Tuleb otsustada, mis järeldusi me pigem eelistame teha ja mida mitte. Selle kõige tulemus oleks lihtsalt see, et me saame natuke targema tarkvara, mis suudab natukene rohkem teha. Needsamad meie ümber olevad tarkvarasüsteemid, masinad ja robotid muutuvad kogu aeg veidi targemaks, nii et sul ei ole vaja kogu aeg nende tegevusse sekkuda,'' lisas Tammet.\nNii pole süsteemidel küll viie või kümne aasta pärast õiget tehismõistust, kuid need vajavad praegusest inimese abi praegusest vähem. ''Mis on aga paarisaja aasta pärast, ei oska keegi ette kujutada,'' mõtiskles professor.\n "
        },
        {
          "title": "FIFA president: \"enamus jalgpallimaailmast\" on MM-finaalturniiri laiendamise poolt",
          "content": "Rahvusvahelise jalgpalliliidu FIFA president Gianni Infantino sõnas kolmapäevasel spordikonverentsil Dubais, et suurem enamus maailma rahvuslikke jalgpalliliite toetab tema plaani tõsta MM-finaalturniiril osalevate koondiste arvu.\n \nFIFA boss soovib MM-finaalturniirile edaspidi lubada 48 meeskonda ning Infantino arvates ei pikendaks see ajaliselt umbes kuu aega kestvat turniiri. Ühe plaanina on läbi käinud ka ettepanek senise 32 meeskonna asemel lubada MM-ile 40 koondist.\nInfantino praegune plaan näeks ette formaati, kus 16 meeskonda pääsevad kohe MM-finaalturniiri teise ringi ning ülejäänud 16 kohta mängitaks välja 32 koondise osavõtul toimuvates eelringimängudes.\nInfantino kinnitas ajakirjanikele, et võimalik MM-finaalturniiri laiendamine otsustatakse FIFA kongressil demokraatliku protsessi tulemusena.\n "
        },
        {
          "title": "Vikerraadio ja Raadio 2 pidasid otse-eetris maha pingelise lahingu",
          "content": "Veel täna saab anda hääle Raadio 2 Aastahiti valimisel ja sel puhul oli hommikul Vikerraadio eetris põnev viktoriin seniste võitjate kohta.\n \n\"Vikerhommikus\" võtsid mõõtu Margus Kamlat Raadio 2-st ja Helle Rudi Vikerraadiost ning võistlejad pidid ära arvama aastahiti senised võitjad laulusõnade järgi.\nVõistlusel kõlasid lood \"Ühega Miljoneist\", \"Meil on aega veel\" ja \"Juulikuu Lumi\" ning viktoriini võitjaks tuli Vikerraado vaid poole punktiga. \"22 aastat on aastahitti tehtud ja mina, kes ma olen olnud selle sees üheksa aastat, põrusin päris korralikult,\" tõdes Kamlat.\nKõikide aastate aastahiti võitjad on üleval \nhääletuse kodulehel\n. \"Tavaliselt on seal väga palju neid laule, mida Raadio 2 üldse ei mängi, aga on väga põnev näha, mis pilt antud aastal domineerib. Kui tabeleid ka tagantjärele vaadata, siis on võimalik vaadata mustrit, millised lood ja muusikastiil mingil aastal tooni on andnud,\" selgitas Kamlat.\nTa lisas, et R2 Aastahitt on jaamadeülene küsitlus, mis näitab hästi eestlase muusikaeelistusi. \"Seda peetakse siiamaani oluliseks küsitluseks, kuna see on ainuke, kus rahvas saab muusika poole pealt kaasa rääkida, konkureerivat küsitlust ei ole veel kõrvale tulnud. See traditsioon on olnud 22 aastat, sel aastal on 23.,\" rääkis Kamlat.\n "
        },
        {
          "title": "Aastavahetusel satub kaheksa eesti koomikut üksikusse kõrtsi",
          "content": "31. detsembril on ETV eetris \"Aastavahetus kinoteatriga 2016\", mis viib televaatajad ühel tormisel talveõhtul üksikusse kõrtsi, kuhu satuvad kaheksa salapärast rändurit.\n \nRändureid mängivad Tõnis Niinemets, Märt Avandi, Ott Sepp, Priit Pius ja Märt Pius, Peeter Oja, Henrik Kalmet, Andrus Vaarik.\n\"Aastavahetus kinoteatriga 2016\" algab kell 22.10.\n "
        },
        {
          "title": "Eesti kino top 7. Laulurahvas, rõõmusta!",
          "content": "Eestlased, kelle jaoks on pühad üritused laulupidu ja Eesti Laul, tormasid jõulunädalavahetusel kinno, et saada osa uuest eesti keelde dubleeritud animakomöödiast \"Laula\".\n \nLisaks sellele mahtusid uustulnukatena tabelisse kaks ajakohast komöödiat, venelaste \"Jõulupuud 5\" ning ameeriklaste \"Vastik vana 2\". Geograafiliselt mitmekülgse ja numbrimaia kinotabeli neljas uustulnuk oli prantslaste südamlik draamakomöödia \"1 + 1 on pere\".\nAasta viimasel nädalavahetusel tulevad kullale konkureerima võimas romantiline ulmelugu \"Reisijad\" ning maailma ühe edukama arvutimängu ainetel valminud suur seiklusfilm \"Assassin’s Creed\".\nKoht\nOriginaalpealkiri\nEesti pealkiri\nNädal\nVaatajaid\nVaatajaid kokku\n1\nSing\nLaula \n1\n15568\n15568\n2\nRogue One\nRogue One: Tähesõdade lugu\n2\n4573\n24754\n3\nYolki 5\nJõulupuud 5\n1\n2311\n2311\n4\nBad Santa 2\nVastik vana 2\n1\n1780\n1780\n5\nVaiana\nVaiana\n5\n1548\n40609\n6\nOffice Christmas Party\nKontori jõulupidu\n3\n1292\n20705\n7\nTwo Is a Family\n1 + 1 on pere\n1\n1259\n1259\n "
        },
        {
          "title": "Mourinho: Unitedi fännid näevad Pogba tõelist palet järgmisel hooajal",
          "content": "Manchester Unitedi peatreeneri Jose Mourinho sõnul ei ole maailma kalleim jalgpallur Paul Pogba oma tõelist kvaliteeti veel näidanud ning tõelise tippvormi saavutab prantslane järgmisel hooajal.\n \n23-aastane poolkaitsja on tänavusel hooajal Premier League'i saanud kirja kolm väravat ja kolm resultatiivset söötu. Mourinho sõnul pääseb Pogba talent tõeliselt valla alles hooajal 2017-2018, kirjutab \nSoccernet.ee\n.\n\"Premier League on väga keeruline. Sa mängid kolm või neli aastat Itaalias ning tulek Premier League'i on väga keeruline. Ta teeb hetkel rohkem kui hästi. Tema areng on selge. Seega ma kujutan ette, et järgmisel hooajal on Paul tipus,\" lausus ta SFR Sportile.\n\"Paul on poolkaitsja, kes hakkab veel ja veel rohkem väravaid lööma, sest ma arvan, et tal on hea omadused väravate löömiseks. Paul on poolkaitsja, minu arvates parim maailmas. Loomulikult on ta noor, ta suudab veel areneda ja ta tahab areneda, mis on veel parem.\"\n "
        },
        {
          "title": "Jaak Madison: peame võtma Euroopa Liidu lagunemist kui ajaloolist paratamatust",
          "content": "Inimeste prioriteet on nende kodumaa suveräänsus ja nende rahvuse heaolu. Kõik muu, kaasa arvatud majandus ja selle kasv, on teisejärguline. Sestap pole oluline ka see, kui Euroopa Liidu lagunemisega jääb Eesti ilma sadadest miljonitest eurodest. Peame võtma seda lagunemist kui paratamatust, milles peitub uusi võimalusi, leiab Eesti Konservatiivse Rahvaerakonna aseesimees ja riigikogu Euroopa Liidu asjade komisjoni aseesimees Jaak Madison.\n \nBritid otsustasid lahkuda ja Brüsselis enda järel ukse sulgeda, ameeriklased soovivad taastada oma rahvuslikku ja riiklikku suursugusust ning Euroopas on hoogustumas võitlus multikultuurse liberalismi ning parempoolse rahvusluse vahel. Kõik see on korduv ajalugu, lihtsalt uues formaadis.\nÜlemaailmne globaliseerumine on saanud tagasilöögi, selles pole kahtlustki. Ameerika Ühendriikide äsja valitud president Trump on sellele juba lõpu teinud ning ka vabakaubandusleping Euroopa Liidu ja Kanada vahel oli hinge heitmas tänu väiksele Vallooniale. Euroopa Liidu siseselt on globaliseerumise tagasipööraja Suurbritannia, kes ühe suurima netomaksjana on lahkumas liidust ning rajamas oma riiklikest huvidest lähtuvat majanduspoliitikat.\nInimkonna üldine häda on aga selles, et unustatakse minevik – globaliseerumine ja selle taandarengu protsessid on alati kulgenud lainetena.\nEnne esimest maailmasõda toimus väga kiire globaliseerumine, mis leidis oma lõpu üleilmse vennatapuga ja rajas teed rahvusriiklusele. Teine maailmasõda omakorda lõi aluse pan-Euroopa ideele ning unistusele Euroopa föderaliseerumisest, mis on vaid variatsioon minevikus aset leidnud katsetest moodustada üle-Euroopalist ühendust.\nUus saabuv aasta tõotab jätkuda lõppeva vaimus. Rahvuslus ja parempoolsus on tugevnemas kõigis Euroopa nurkades.\nNii nagu ei mõistnud meie esivanemad, et igal liidul on kord lõpp ja inimkond oma olemuselt ei muutu, ei mõista seda ka praegu enamus meie ühiskondadest ja poliitilistest liidritest. Inimlik naivism ja põhjendamatu “me ei korda tehtud vigu” stiilis suhtumine on paraku osa meie olemusest.\nSeda vähemust, kes üritab hoida pragmaatilist realismi, on alati nimetatud tagurlasteks või pessimistideks. Viimasel aastatuhandel on siia ka lisandunud sõnad nagu “rassist”, “ksenofoob”, “islamofoob” või “paremäärmuslane”. Üldiselt kasutavad neid sõnu end progressiivideks pidavad isikud, kes arvavad end olevat uue generatsiooni esindajad ning üritavad sildistada inimesi, kes lihtsalt soovivad hoida ühiskonda alalhoidliku ja stabiilsena. Ei midagi uut siin päikese all.\nUus saabuv aasta tõotab siiski jätkuda lõppeva vaimus. Rahvuslus ja parempoolsus on tugevnemas kõigis Euroopa nurkades, Prantsusmaast kuni Rootsi ja Itaaliani. Rääkimata Saksamaast või Eestist. Ühel serval on agoonias vasakpoolne liberalism, üritades veel tõestada multikultuursuse ja “kõik on võrdsed” lipukirja ainuõigsust. Vastasmängijateks on konservatiivid, kes usuvad monokultuurse ühiskonna – kus mehed on mehed ning naised on naised – paremasse stabiilsusesse.\nInimeste prioriteet on nende kodumaa suveräänsus ja nende rahvuse heaolu. Kõik muu on teisejärguline.\nSelle heitluse järgmine verstapost on 15. märtsil aset leidvad Hollandi parlamendivalimised, kus liidripositsiooni hoidev Vabaduspartei näeb ohtu moslemite arvu ohtlikus kasvus. Järgneb naaberriik Prantsumaa, kus Marine Le Pen valitakse 50:50 tõenäosusega 7. mail uueks presidendiks, mispeale ta alustab ettevalmistusi Frexitiks. Saksamaal on Alternative für Deutschland tegemas septembris ajaloolise tulemuse ning jõudmas suure fraktsiooniga rahvusparlamenti.\nEi pea olema hiromant, et näha selles jätkuvat Euroopa Liidu lõhenemist ning uue ajastu algust. On see hea? Kuidas see meid, eestlasi ja Eestit mõjutab?\nIgal asjal on kaks tahku, nii on ka Euroopa tulevikuga. Kahtlemata on meie mure Euroopa Liidu mõranemise (õigemini lagunemise) puhul majanduslikud kaotused. Selle rõhuvad just liberaalid – me kaotame struktuurifondide kadumisel sadu miljoneid eurosid.\nKuid sellist majanduslikule kahjule rõhuvat juttu kuulsime ka enne 23. juunit ehk Suurbritannia referendumit Euroopa Liidu liikmesuse üle. Ei toiminud. Ikka lahkuvad. Vasakpoolsed liberaalid ei arvestanud ega paista siiani arvestavat ühe põhilise inimloomuse aspektiga: inimeste prioriteet on nende kodumaa suveräänsus ja nende rahvuse heaolu. Kõik muu on teisejärguline.\nSee eristabki konservatiive ja liberaale – esimesed soovivad esmajärgus tagada meie rahvuse, kultuuri ja riikluse säilimist ning teised suudavad elada vaid majanduskasvu prognoosides.\nPeame Euroopa Liidu jätkuvat lõhenemist ja lagunemise kestmist võtma kui ajaloolist paratamatust, mis aga toob meile uusi võimalusi – luua tugevamaid sidemeid Baltikumis ning Visegradi riikidega.\nKas meie esmane huvi peaks olema Euroopa maksumaksja arvel eelarveaukude lappimine, mille hind on kohustus osaleda migrantide jaotamises ning välissaatkondade surve aktsepteerida suuremat sisserännet? Kas selleks, et saaksime elada mängulises sõpruses suurriikidega, peame neelama alla etteheiteid, et eestlased ei ole piisavalt sallivad teistsuguste vastu? Eestlased, kes on oma pealinnas peagi jäämas vähemusrahvuseks…\nMina usun, et meie tõelised liitlased ja sõbrad on alati olnud ja on ka edaspidi riigid, kellega meil on ühised mured ja rõõmud, ohud ja huvid. Nii nagu on kõik Suurbritannia peaministrid lähtunud oma töös põhimõttest, et ei ole lühi- ega pikaajalisi sõpru, vaid on huvid, lähtuvad tegelikult samast põhimõttest ka teised suurriigid. Geograafiliselt suurriigid, sest rahvusena oleme ka meie suurriik.\nSellest johtuvalt peame Euroopa Liidu jätkuvat lõhenemist ja lagunemise kestmist võtma kui ajaloolist paratamatust, mis aga toob meile uusi võimalusi – luua tugevamaid sidemeid Baltikumis ning Visegradi riikidega. Erinevalt Kreekast või Portugalist mõistavad nemad sama keelt, kui räägime tõeliste euroopalike väärtuste kaitsmisest ning julgeoleku tagamisest.\nERR.ee võtab arvamusartikleid ja lugejakirju vastu aadressil \n[email protected]\n. \nÕigus otsustada artikli või lugejakirja avaldamise üle on toimetusel.\n "
        },
        {
          "title": "VIDEO | NBA-s nähti üle mitmekümne aasta taas \"saianaist\"",
          "content": "Korvpalliliigas NBA tõi Houston Rocketsi noormängija Chinanu Onuaku liigasse tagasi tükikese ajalugu, kui viskas üle pikkade aastate esimesena taas vabaviskeid alt ehk maakeeli tegi \"saianaist\".\n \nEelmisel suvel 37. draftivalikuna võetud 20-aastane ja 208 cm pikkune keskmängija tabas kohtumises Phoenix Sunsi vastu vabaviskejoonelt selle stiiliga mõlemad sooritused.\nNoormees pääses oma vabaviskestiiliga avalikkuse tähelepanu alla juba hooaja eelsetes kontrollmängudes, kuid veetis seejärel pikalt NBA tütarliigas ning sai oma võimaluse Rocketsi põhitiimis alles nüüd.\nKahe käega alt visatud vabavisked olid korvpallis tavalised umbes pool sajandit tagasi ning modernses korvpallis on paljud superstaarid keeldunud seda stiili kasutamast, kuna on kartnud sattuda naerualuseks.\n "
        },
        {
          "title": "Langetatava puu alla jäänud naine hukkus",
          "content": "Võrumaal Rõuge vallas hukkus teisipäeval naine, kes jäi langetatava puu alla.\n \nÕnnetus juhtus Augli külas asuvas metsas, kus 32-aastase mehe langetatava puu alla jäi mööda teed kõndinud 53-aastane naine, kes hukkus.\nJuhtunu asjaolude selgitamiseks käivitati kriminaaluurimine karistusseadustiku paragrahvi järgi, mis käsitleb surma põhjustamist ettevaatamatusest.\n "
        },
        {
          "title": "Scarlett Johansson on 2016. aasta enimteeniv näitleja",
          "content": "Forbes nimetas 2016. aasta enimteenivaks näitlejaks Scarlett Johanssoni, kelle osalusega filmid teenisid lõppeval aastal 1,2 miljardit dollarit.\n \nTänavu suvel pälvis Johansson aegade enimteeniva näitlejanna tiitli, kui filmid, milles ta osa mängis, teenisid USA turul 3,3 miljardit dollarit, teatas Huffington Post.  \nJohanssoni järel jagasid Forbesi tabelis teist ja kolmandat kohta filmi \"Captain America: Civil War\" näitlejad Chris Evand ja Robert Downey Jr. Nende järel oli neljandal kohal näitlejanna Margot Robbie.\nAasta alguses kommenteeris Johansson meeste ja naiste palgalõhet Hollywoodis, tunnistades, et see on ebameeldiv teema. \"Ma olen väga õnnelik, et ma teenin hästi. Ma olen uhke näitlejanna, kes teenib oma meeskolleegidega võrdselt,\" lausus ta ajakirjale Cosmopolitan.\nTop-grossing actors of 2016:\n1. Scarlett Johansson \n2. Chris Evans\nRobert Downey Jr. (tie)\n4. Margot Robbie\nhttps://t.co/u8bcu6GRxu\n \npic.twitter.com/LmDQUZQa4u\n\n— Forbes (@Forbes) \nDecember 27, 2016\n "
        },
        {
          "title": "Allikad: Venemaa, Türgi ja Iraan kaaluvad Süüria jagamist mõjutsoonidesse",
          "content": "Türgi ja Venemaa on ette valmistanud Süüria relvarahuleppe, ütles Türgi välisminister Mevlut Cavusoglu kolmapäeval. Allikate sõnul jagatakse Venemaa, Türgi ja Iraani leppe kohaselt Süüria mitteametlikesse mõjutsoonidesse ning Bashar al-Assad jääks presidendiks veel vähemalt mõneks aastaks.\n \nSelline lepe, mis võimaldaks regionaalset autonoomiat Assadi alaviitide kontrolli all olevas valitsuses, on veel lapsekingades ning vajab Assadi ja mässuliste ning lõpuks ka Pärsia lahe riikide ja Ühendriikide toetust, ütlesid Venemaa allikad \nReutersile\n.\n\"Tehtud on samme kompromissi suunas,\" ültes Venemaa välisministeeriumiga seotud rahvusvaheliste asjade nõukogu peadirektor Andrei Kortunov.\n\"Lõpliku leppe saavutamine on raske, kuid seisukohad on muutunud,\" lisas ta.\nKokkuleppe kohaselt jaguneks Assadi võim kolme riigi vahel, ütlevad mitmed allikad.\nVenemaa ja Türgi lubaks Assadil püsida võimul järgmiste presidendivalimisteni. Seejärel lahkuks ta ametist ja annaks võimu üle vähem lahkhelisid tekitavale alaviitide kandidaadile.\nAllikate sõnul tuleb Iraani veel selles veenda, kuid igal juhul lahkub Assad lõpuks võimult.\n\"Võimu osas on paari nime mainitud,\" ütles Kortunov, keeldudes nimesid nimetamast.\nKeegi ei arva, et laiema Süüria rahuleppe saavutamine oleks lihtne, kiire või kindlasti edukas, kuid Reuters märgib, et president Vladimir Putin tahab mängida selle vahendamises juhirolli, sest see tugevdaks Venemaa rolli maailma suurvõimuna ja tõsise tegijana Lähis-Idas.\n\"See on nende jaoks väga suur võit, kui nad suudavad näidata, et nad on eesliinil maailma muutmas,\" ütles endine Briti suursaadik Venemaal Tony Brenton Reutersile.\n\"Me oleme kõik harjunud, et USA teeb seda, ning unustanud, et Venemaa mängis varem samal tasemel,\" lisas ta.\nKui Venemaa saab oma tahtmise, algavad uued rahukõnelused Süüria valitsuse ja opositsiooni vahel jaanuari keskpaigas Kasahstani pealinnas Astanas.\nLäbirääkimised erineksid ÜRO vahendatud kõnelustest ning ei kaasaks esialgu USA-d. See on aga ärritanud osasid Washingtoni ametnikke.\n\"Ma ei usu, et türklased ja venelased saavad seda (poliitilisi läbirääkimisi - toim.) meieta pidada,\" ütles üks anonüümsust palunud USA ametnik.\nVenemaa, Türgi ja Iraani välis- ja kaitseministrid kohtusid 20. detsembril Moskvas ning panind paika põhimõtted, mis nende arvates peaks Süüria leppes olema.\nVene allikate sõnul on esimene samm kehtestada üleriigiline relvarahu ning seejärel jõuda läbirääkimistega järje peale.\nAnkara: Türgi ja Venemaa kooskõlastasid Süüria rahuplaani\nKolmapäeva hommikul kirjutas uudisteagentuur Anadolu anonüümsetele allikatele tuginedes, et Türgi ja Venemaa üritavad tagada, et relvarahu jõustuks kolmapäeva keskööl.\nUudise teatel jäetakse relvarahuleppest välja terroriorganisatsioonid, kuid ei täpsustatud, kuidas neid määratletakse või millised rühmitused nimistusse kuuluvad. Rahuplaan esitatakse Süüria vaenupooltele, märkis agentuur.\n\"Süüria lahenduse kohta on valmis kaks teksti. Üks puudutab poliitilist lahendust ja teine relvarahu. Neid saab iga hetk rakendada,\" rääkis Cavosoglu Ankaras ajakirjanikele.\nTa lisas, et Süüria opositsioon ei toetaks iialgi president Bashar al-Assadit. \"Kogu maailm teab, et poliitiline üleminek koos Assadiga ei ole seal võimalik, samuti teame, et neid inimesi Assadi ümber ühendada on võimatu,\" lausus välisminister.\nSüüria mässuliste esindaja ütles Reutersile, et kohtumised mässuliste ja Ankara vahel peaks järkuma sel nädalal, kuid ta ei öelnud, kas jõutud on lõpliku relvarahuleppeni. Mässulised lükkasid tagasi Moskva nõudmise, arvata rahuleppest välja mässuliste tugipunkt Damaskuse lähistel Ida-Ghoutas.\n\"Arutelud Türgiga kestavad, kuid vaenlane Venemaa püüab arvata Ida-Ghouta välja igasugustest katsetest jõuda relvarahuni, mile peaks heaks kiitma revolutsiooni osapooled,\" ütles rühmituse Ahrar al-Sham poliitiline juht Munir al-Sayal.\nVarem teatati, et Venemaa, Türgi ja Iraan teevad tööd Süüria osapoolte läbirääkimiste korraldamiseks Astanas. Anadolu teatel liigutakse rahuprotsessiga Astanas edasi juhul, kui relvarahu peab.\nVenemaa ja Türgi kavatsevad olla rahuprotsessi garandid, lisati uudises.\n "
        },
        {
          "title": "Voces Musicales kingib suurperedele Bachi",
          "content": "Kammerkoor Voces Musicales esitab neljapäeval, 29. detsembril Tartu Pauluse kirikus ja 30. detsembril Tallinna Jaani kirikus Johann Sebastian Bachi (1685–1750) jõulumuusikat.\n \nKõlavad Bachi \"Magnificat\" ja kantaat \"Gloria in excelsis Deo\", barokkpillidel mängiva Ensemble Voces Musicales esituses saab kuulda ka armastatud orkestrisüiti nr 3. Teoseid dirigeerib tunnustatud muusikateadlane Toomas Siitan ning solistidena astuvad üles noored säravad lauljad: Kadri-Liis Kuke, Valter Soosalu ja Alvar Tiisleri kõrval teevad Voces Musicalese ees debüüdi Maria Listra ja Tuuri Dede.\nKuigi aastalõpul pidulike suurvormide ettekandmine on Voces Musicalese jaoks juba traditsiooniks kujunenud, tehakse esmakordselt koostööd Eesti Lasterikaste Perede Liiduga. Tallinna ja Tartu kontsertidele kinkis Voces Musicales liidule kokku üle saja kutse, aidates seeläbi kaasa paljulapselistes peredes sirguvate laste ja nende vanemate kultuurilisele enesearendusele. Eesti Lasterikaste Perede Liidu president Aage Õunap kommenteeris, et Voces Musicalese kingitus suurperedele annab võimaluse osa saada tipptasemel muusikast, mis sageli jääb kõrge piletihinna tõttu paljudele peredele kättesaamatuks.\nJuba 16 hooaega edukalt tegutsenud kammerkoori Voces Musicales asutas praegune Tallinna Filharmoonia kunstiline juht, dirigent ja kontratenor Risto Joost. Kammerkoor Voces Musicales pälvis 2015. aasta kultuurkapitali helikunsti sihtkapitali aastapreemia muusikaelu rikastavate kõrgetasemeliste kontsertide eest.\n "
        },
        {
          "title": "Viipekaart – lisamugavus mitte ainult kliendile, vaid ka vargale?",
          "content": "Hiljuti ka Eestis kasutusele võetud viipekaardid teevad klientidele maksmise mugavamaks ja kiiremaks. Samas tekib küsimus, kas see lisamugavus teeb toimetamise lihtsamaks ka kurjategijatele, sest nagu näitab teiste riikide kogemus, on pea samasuguse lihtsusega, nagu seda on viipemakse, võimalik viipekaartidelt varastada ka andmeid, millega kurjategija hiljem veebipoodides vabalt ostelda saab. Välismeedias on soovitatud vooderdada oma rahakotid fooliumpaberiga ja osta kaartide kaitsmiseks spetsiaalsed taskud. Eesti pangad selliste lisaturvameetmete rakendamist vajalikuks ei pea.\n \nKontaktivabade kaartide kasutamisel on kaks suuremat turvariski, rääkis ERR-ile Londoni ülikooli kolledži arvutiteaduse osakonna julgeolekuteadlane Steven Murdoch. Esiteks, kuna tehingu tegemiseks ei ole vaja PIN-koodi sisestada, on varastatud kaarti võimalik kordi lihtsamalt kasutada. Teiseks, viipekaardi andmeid saab lugeda ilma, et kaardiomanik sellest teadlik oleks.\n\"Olgugi, et kontaktivaba kaardi lugemine ei võimalda teha sellest täiuslikku koopiat, on loetud andmed sageli piisavad, et teha veebis oste või hankida tundlikku infot, näiteks kaardiomaniku nime,\" kirjeldas Murdoch.\nMõistagi eeldab kaardiandmete varastamine teatud soodsaid tingimusi. Standardne kaardilugeja loeb kaarti ainult siis, kui see on paari sentimeetri kaugusel, seega peab kaardiandmete varastamiseks mõeldud lugeja samuti peaaegu et puudutama ohvri raha- või käekotti. \"See võib olla võimalik rahvarohkes kohas, või siis, kui kaardiomanik meelitatakse oma kaarti lugejale näitama,\" rääkis Murdoch.\nVäikeste muudatustega on lugeja võimeline kaarti lugema kümne sentimeetri kauguselt, aga mitte väga palju kaugemalt. \"Varasemalt on tõestatud, et kontaktivabu kaarte on võimalik lugeda mitme meetri kauguselt. Aga see töötab ainult juhul, kui kaardi ja selle lähedal oleva lugeja vahelist suhtlust kuulatakse pealt,\" selgitas Murdoch.\nSuurbritannia tarbijate liidu väljaanne Which? tegi eelmisel aastal katse, mille käigus õnnestus teadlastel odava ja internetist kergesti kättesaadava tehnoloogia abil varastada viipekaartide andmeid ning kasutada neid internetist asjade, näiteks 3500-eurose teleri ostmiseks.\nSuurbritannia tarbijate liidu väljaanne \nWhich?\n tegi eelmisel aastal katse, mille käigus õnnestus teadlastel odava ja internetist kergesti kättesaadava tehnoloogia abil varastada viipekaartide andmeid ning kasutada neid internetist asjade, näiteks 3500-eurose teleri ostmiseks.\nTeadlased tegid turvariskide hindamiseks katse kümne kaardiga (kuus deebet- ja neli krediitkaarti). Kuigi kontaktivabad kaardid on isikuandmete maskeerimiseks kodeeritud, õnnestus teadlastel aga kergesti kättesaadava lugeja ja tasuta tarkvara abil need andmed dekodeerida ning lugeda kõigi kümne kaardi numbrit ja aegumiskuupäeva.\nKuigi teadlased eeldasid, et neil ei õnnestu ilma CVV-turvakoodita (kolmekohaline number kaardi tagaküljel) veebis oste teha, siis nad eksisid. Vabatahtlike katseisikute viipekaartide lugemisega hankisid teadlased piisavalt andmeid, et internetis ka ilma selleta vabalt oste teha. Kontaktivaba tehingu limiit on sel juhul tähtsusetu, sest veebitehingud ei ole kontaktivabad.\nSee tekitab paratamatult küsimuse, kuivõrd turvalised on siinsete pankade väljastatud viipekaardid ja nende kasutamine.\nPangad: viipekaardid ei ole tavakaartidest kuidagi vähem turvalisemad\nNordea panga kaardivaldkonna juht Piret Maiste kinnitas, et viipemakse lihtsus ei tähenda, et kaardimaksed oleksid selle võrra vähem turvalised ja eraldi meetmeid turvalisuse tagamiseks võtma ei pea. \"Viipemakse funktsionaalsuse olemasolu ei soodusta ega lihtsusta kuidagi kaartide kopeerimist ja kaardiomanike andmete lekkimist.\"\nMaiste sõnul on Nordea viipekaardid varustatud uue tehnoloogia ja vajalike turvaelementidega. Peale selle nõutakse pärast mitut järjestikust viipemakset PIN-koodi ja olenevalt terminalist vahel ka kaardi sisestamist, veendumaks, et kaart on omaniku valduses.\nViipekaardi tehnilisi üksikasju Nordea pank turvalisuse huvides mõistagi avaldada ei saa. \"Saame lisada, et viipekaardi tehingu käigus vahetatakse andmeid kaardil oleva mikrokiibi kaudu, raadiosignaalide abil,\" ütles Maiste.\nKa Swedbanki krediitkaartide osakonna juht Kai Voore ütles, et viipekaartide puhul ei ole kliendiandmete kättesaamine tavakaardiga võrreldes lihtsam. \"Suhtlus terminali ja pangakaardi vahel on piisavalt hästi turvatud, mis teeb andmete õngitsemise ebaatraktiivseks.\"\n\"Selleks, et viipekaardilt andmed välja lugeda, peab kaart olema terminalile väga lähedal, maksimaalselt kahe sentimeetri kaugusel. Seega on praktiliselt võimatu maksta näiteks kassast mööda jalutades kogemata kellegi teise arve.\"\n- Kai Voore, Swedbank\nSarnaselt Nordea pangale ei ole ka Voore hinnangul täiendavad turvameetmed vajalikud. \"Selleks, et viipekaardilt andmed välja lugeda, peab kaart olema terminalile väga lähedal, maksimaalselt kahe sentimeetri kaugusel. Seega on praktiliselt võimatu maksta näiteks kassast mööda jalutades kogemata kellegi teise arve.\"\nVoore rääkis, et Swedbanki viipekaartide süsteemi taga on keeruline algoritm ja aeg-ajalt küsitakse PIN-koodi ka väiksemate kui 10-euroste tehingute puhul. \"Seega piiramatult siiski puutevabalt tehinguid teha ei saa. Peale selle ei ole võimalik teha järjest ka kahte samasugust makset.\"\nKlient saab turvalisuse tagamiseks ise palju ära teha\nLHV kommunikatsioonijuht Priit Rum märkis, et kuivõrd viipemakse võimalusega pangakaardid on Eestis kasutusel olnud neli kuud, on põhjalikke järeldusi nende ohutuse või ohtlikkuse kohta veel vara teha. Tema sõnul saab aga iga kaardiomanik turvalisuse tagamiseks ise väga palju ära teha.\n\"Soovitame klientidel määrata kaardile mõistlikud ja enda riskivalmidusega sobivad limiidid. Viipemaksele saab mugavalt määrata madala päevalimiidi või viipemakse võimaluse pangakaardil üldse välja lülitada,\" rääkis Rum.\nMaiste sõnul kehtivad kliendile turvalisuse hoidmiseks täpselt samasugused soovitused nagu tavakaardi puhul – kaart ei tohi n-ö lahkuda omaniku vaateväljast. Kohe, kui märgatakse kaardi kadumist, tuleb sellest panka teavitada. \"Klient vastutab tehingute eest seni kuni ta pole kaardi kadumisest või vargusest panka teavitanud.\"\nPraegu saab kolmest mainitud pangast tavalist kiibi ja PIN-koodiga pangakaarti veel Nordeast, kes siiski lisab viipemakse võimaluse järk-järgult kõigile oma kaarditoodetele. Swedbanki ja LHV klientidele enam tavakaarte ei pakuta, aga nemad saavad viipemaksevõimaluse oma kaardil soovi korral välja lülitada. \"Seda võiks vaadelda nagu pangakaardi standardvarustust – kliendi otsustada on, kas ta seda võimalust kasutab või mitte,\" kirjeldas Rum.\nViipemakse võimalus on justkui uute pangakaartide standardvarustuses. On kliendi otsustada, kas ta võimalust kasutab või mitte.\nSuurem kaarditehingute hulk on mõistagi pankade huvides – mida rohkem inimesed kaardiga maksavad, seda suurem on tulu pankadele. Kuna viipekaardid teevad maksete tegemise mugavamaks, võib teiste riikide statistikale toetudes eeldada, et tehingute hulk kasvab ka Eestis.\nViipekaarte väljastavatel pankadel on keeruline öelda, kas viipekaardid on tehingute arvu Eestis suurendanud, sest esiteks on selleks liiga vara ja teiseks on klientide tehtavate tehingute maht pidevalt kasvamas nagunii. Samuti ei ole nad täheldanud pettuste arvu tõusu, mille hindamiseks on samuti aeg liiga varajane.\nPettuse tuvastamisega võib tekkida probleeme\nKuigi pankade hea tava näeb ette, et klientidele tuleb petutehingutega kaotatud raha hüvitada, ei ole need juhtumid alati üheselt tuvastatavad. Eesti kontekstis näited veel tuua ei saa, küll aga oskab Steven Murdoch rääkida Suurbritannia kogemusest.\nSuurbritannias on pankadel kohustus kliendile petutehingutega kaotatud summa hüvitada. Samas teevad pangad seda ainult siis, kui nad on veendunud, et klient ise ei ole tehingut volitanud ega olnud hooletu. Murdochi teada võib kliendi puhul, kes ei ole võimeline selgelt, lühidalt ja enesekindlalt selgitama, miks ta peaks hüvitist saama, olla suur risk, et talle kahju ei hüvitata.\nPangad võivad samuti vigu teha. Murdochi sõnul keelduvad pangad teinekord kahju hüvitamast, kui kirjed näitavad, et tehingud tehti õige kaardi ja PIN-koodiga. Pankade väitel võib see juhtuda ainult siis, kui klient volitas tehingu, või oli oma PIN-koodi hoidmisel hooletu.\nKontaktivabade kaartide puhul pole PIN-koodi vaja ja klient peaks olema seega heas olukorras. Aga Murdochi sõnul on ta kokku puutunud juhtumitega, kus kirjed on lihtsalt valed: näiteks näidanud, et tehing kinnitati PIN-koodiga, kui seda tegelikult PIN-koodiga ei kinnitatud.\nAndmete kaitsmiseks mässi kaart fooliumpaberisse?\nVälismeediast võib lugeda nõuandeid, kuidas fooliumpaber kaitseb viipekaarti selle eest, et kurjategija saaks sealt lugemisseadmega andmeid varastada. Samuti müüvad mitmed veebipoed spetsiaalseid kaarditaskuid, mis lubavad viipekaarte andmevarguse eest kaitsta.\nMurdochi sõnul ei takista mitte kõik sellised tooted andmete lugemist, seega tuleks enne kasutamist neid testida. Samas märkis ta, et need takistavad ainult kaartide lugemist, aga ei kaitse kuidagi varastatud kaardi kasutamise eest. \"Kui sa tõesti ei taha viipekaarti kasutada, küsi oma pangalt kaarti, millel viipevõimalust ei ole,\" soovitas Murdoch.\nTeine võimalus on kasutada mobiilipõhiseid kontaktivabasid makseid, mis ei anna kaardiandmetele juurdepääsu ilma telefoni lahtilukustamiseta ning seega lisavad turvalisust. \"Teisalt on mobiiltelefoni salvestatud kaardiandmetel oht langeda mobiiltelefoni pahavara ohvriks,\" märkis Murdoch.\nMõistagi ei saa pankadelt paluda uute funktsioonide keelamist ainult seepärast, et olemas on võimalus uut tüüpi pettuste tekkimiseks. \"Ma kindlasti ei arva, et politseil peaks olema õigus panna veto mis tahes sorti uuele tehnoloogiale.\"\n \nKui rääkida sellest, mida võiks tehnoloogiliselt viipekaartide puhul muuta, siis Murdochi hinnangul ei peaks näiteks kaardi number (PAN – \nprimary account number\n – toim) olema kontaktivaba kaardi esiküljel. Selle asemel võiks kasutada nn \nalias\n PAN-i, mida kasutataks ainult viipetehingute puhul, ning mille pank tagasi lükkaks, kui seda kasutatakse veebiostude tegemiseks.\nAga seegi ei oleks ammendav lahendus. \nAlias\n PAN takistab kaardinumbri lugemist ja kasutamist veebiostude tegemiseks, aga ei aita lahendada probleemi, et varastatud kontaktivabu kaarte on lihtne kasutada. \"Seda aitaks lahendada see, et kontaktivabadel kaartide kasutamisel nõutakse PIN-koodi, aga see vähendaks märkimisväärselt mugavust, mis on kontaktivaba funktsiooni peamine eesmärk.\"\nViipekaardid ei ole ilmtingimata tulevik\nKas viipekaartide asemel oleks mõistlik arendada hoopis kiibi ja PIN-koodiga kaartide turvalisust? Murdoch leiab, et kiibi ja PIN-koodiga pangakaardid on kindlasti ajast maha jäämas ning nii tööstus kui teadlased on maksesüsteemidele välja töötanud paremaid tehnoloogiaid. Samas on pangad uute tehnoloogiate kasutusele võtmisel äärmiselt ettevaatlikud.\n\"Selleks on hea põhjus, sest uus tehnoloogia töötab teinekord ootamatutel viisidel. Ma usun, et uued tehnoloogiad võetakse kasutusele, aga ma panustaks tavakaartide kõrval rohkem mobiilimaksetele ja krüptovaluutale,\" rääkis Murdoch.\n "
        },
        {
          "title": "Algab R2 Agenda reportaažide sari USA läänerannikult",
          "content": "Eeva Esse juhitud Raadio 2 keskpäevane uudistemagasin \"Agenda\" kolib tänasest ERR-i portaalidesse ja sotsiaalmeediasse, et tuua sinuni reportaažide sari Trumpi-eelsest USA-st. Alates 3. jaanuarist külastab \"Agenda\" Las Vegases maailma suurimat tehnoloogiamessi CES.\n \n\"Agenda\" USA eriprojekti esimeses pooles, mis kestab tänasest 3. jaanuarini, keskenduvad reportaažid Trumpi-eelsele USA-le. USA reisi ajaks liitub \"Agenda\" tavapärase saatejuhi Eeva Essega USA läänerannikut hästi tundev Carola Madis.\nVõimuvahetus Valges Majas on USA-s olnud alati märgiline sündmus. Madis, kes oli lahkuva presidendi Barack Obama ametisse astumise ajal 2008. aastal samuti USA-s, meenutas Obama valituks osutumist rõõmusündmusena. \"Inimesed olid tänavatel, kõik tähistasid ja kandsid Obama t-särke,\" rääkis Madis.\nSamas nentis Madis, et Los Angeles ei pruugi Trumpi ametisse astumise üle nii õnnelik olla. \"LA on enamasti Trumpi vastu /.../ Californias sooviti presidendiks Bernie Sandersit ja hiljem Hillary Clintonit ehk põhimõtteliselt ükskõik keda peale Donald Trumpi,\" selgitas \"Agenda\" teejuht USA läänerannikul.\nCalifornias valitsevate meeleolude kajastamiseks plaanib \"Agenda\" kohtuda nii tavaliste inimestega tänavalt kui ka kohalike kuulsustega. Carola Madis ja Eeva Esse ei tõsta veel saladuse loori, kellega täpsemalt kohtutakse.\n\"Agenda\" esimene peatuspunkt on Los Angeles, sealt liigutakse 3. jaanuaril edasi Las Vegasesse. \"Läheme maailma suurimale tehnoloogiamessile CES, kust otsime kõige ägedamaid innovatsiooniuudiseid,\" rääkis Eeva Esse.\n\"Agenda\" reportaaže saad vaadata ERR-i portaalidest \nMenu\n ja \nNovaator\n ning \n\"Agenda\" Facebooki lehelt\n. Ühtlasi koonduvad kõik reportaažid ka R2 Agenda \nUSA projekti erilehele\n.\n "
        },
        {
          "title": "Narva haigla lasteosakond jätkab tööd",
          "content": "Narva haigla nõukogu otsustas lasteosakonda mitte sulgeda ja vajadusel taotleda finantseerimist linna eelarvest.\n \nNarva haigla nõukogu esimees Aleksei Voronov ütles ERR-i venekeelsele uudisteportaalile, et nõukogu otsustas osakonda mitte sulgeda.\nLasteosakonna sulgemine ja patsientide hajutamine teistesse osakondadesse oleks haiglale hoidnud aastas kokku 127 000 eurot.\nHaiglajuhtide sõnul tulenes plaan lasteosakond sulgeda patsientide nappusest, mis omakorda peegeldab linnas toimuvaid demograafilisi protsesse.\nNarva haigla lasteosakonna sulgemise vastu koguti Narvas umbes 3000 allkirja ning toimus pikett.\n "
        },
        {
          "title": "Tallinki aktsionärid said pühadekingituse",
          "content": "Tallink tegi vahetult enne pühi, 23. detsembril oma aktsionäridele aktsiakapitali vähendamisest tingitud väljamakse, mis otsustati juunis toimunud aktsionäride üldkoosolekul.\n \n14. juunil toimunud aktsionäride üldkoosolek otsustas vähendada AS-i Tallink Grupp aktsiakapitali aktsiate arvestusliku väärtuse vähendamise teel. Selle tulemusel maksti 23. detsembril aktsionäridele välja kokku ligi 40,2 miljonit eurot ehk kuus senti aktsia kohta.\nTallinki kommunikatsioonijuht Luulea Lääne selgitas ERR-ile, et kokku tehti aktsiakapitali vähendamise väljamakseid 10 990 juriidilisele- ja eraisikule.\nVastavalt reeglitele ei saanud väljamakset aktsionäridele teha enne kui vähemalt kolme kuu möödumisel aktsiakapitali vähendamise äriregistrisse kandmisest, mistõttu jäigi väljamakse tegemise aeg detsembrisse.\nAktsiate arvestusliku väärtuste vähendamisest tulenevate väljamaksete saamiseks õigustatud aktsionäride nimekiri fikseeriti 30. juuni seisuga.\n14. juuni aktisonäride üldkoosolekul otsustati muuhulgas mullusest 59 miljoni euro suurusest puhaskasumist maksta aktsionäridele dividendina välja 13,4 miljonit eurot ehk 2 senti aktsia kohta. See raha laekus aktsionäride kontodele 5. juuliks.\n "
        },
        {
          "title": "Järelevalvekomisjon uurib Keskerakonna garantiikirjade sisu",
          "content": "Erakondade rahastamise järelevalve komisjon alustas menetlust Keskerakonna suhtes, et saada selgus, miks andis partei garantiikirju Paavo Pettai osaühingule Midfield nii suures summas.\n \n\"Otsustasime algatada menetluse seoses sellega, et aru saada, miks garantiikirja numbrid on nii suured, kuna me Keskerakonna aruannetest ja bilansist ei näe, et neil oleks nii suured võlgnevused üleval,\" selgitas komisjoni esimees Ardo Ojasalu ERR-ile.\n\"Seetõttu soovime saada Keskerakonnalt selgitusi, millises küsimuses käib arbitraažis vaidlus, kelle võlgasid peab Keskerakond nende garantiikirjade alusel tasuma. Sisuliselt samad küsimused on esitatud ka Paavo Pettaile,\" lisas ta.\nTeadaolevalt allkirjastas Keskerakonna endine peasekretär Priit Toobal 2014. aasta lõpus kaks garantiikirja, mille mille kogusumma oli 730 000.\nKeskerakond ja Midfield vaidlevad garantiikirjade üle praegu arbitraažis. Pettaid seal esindav Raiko Lipstok kinnitas oktoobris „Pealtnägijale”, et see pole bluff – on olemas reaalsed nõuded kolmandatelt isikutelt garantiikirjade täies ulatuses.\n„Pealtnägija” andmetel on arbitraažimaks, antud juhul 22 000 eurot, tasutud ning selle maksis mõlema poole eest ära Midfield.\nDetsembri alguses otsustas Keskerakonna juhatus, et finantsseisu parandamiseks müüakse Tallinnas Toompeal Toom-Rüütli tänaval asuva kinnistu.\nErakonna peasekretäri Jaak Aabi sõnul on Toom-Rüütli tänaval asuv kinnistu piisavalt väärtuslik, et partei saaks kõik oma kohustused tasuda.\n "
        },
        {
          "title": "The NY Times: Venemaa spordiametnikud on meelt muutmas ja hakanud dopingurikkumisi tunnistama",
          "content": "Venemaal hakatakse pärast pikalt kestnud eitamisfaasi lõpuks tunnistama, et nende sportlastega toimunud dopingurikkumised on kõrgel tasemel toimunud programmi tulemus ning üks spordiajaloo suurimaid petuskeeme.\n \nUSA ajalehes The New York Times teisipäeval ilmunud artikli jaoks tehtud intervjuudes tunnistasid paljud Venemaa spordiametnikud nende riigi spordisüsteemile varju heitvaid fakte ning nõustusid väitega, et sarnase skaalaga pettust pole varem maailmas kusagil toime pandud.\n\"See oli hästi korraldatud pettus,\" kommenteeris Venemaa antidopinguagentuuri tegevdirektor Anna Antseliovitš. Samas kinnitas naine, et Venemaa kõige kõrgemad spordiametnikud ning poliitilised juhid polnud dopingupettustest teadlikud.\nVäidetavalt juhiti Venemaa dopinguprogrammi spordiministeeriumist ning abiks olid kunagise KGB õigusjärglane FSB, kelle agendid avasid Sotši olümpiamängudel dopinguproovide purke ning vahetasid välja sportlaste uriiniproove.\nDetsembris avaldas WADA poolt juhtumit uurima palgatud Richard McLaren oma raporti, kus tõmmati veel rohkem katet maha Venemaal toimunud dopinguprogrammilt ning selle tulemusena järgnes maailma spordis suurem Venemaa sportlastele rakendatud võistluskeeldude laine.\nVenemaa spordiametnike seisukohtade muutus võib ajalehe hinnangul tuleneda sellest, et soovitakse maailma silme ees ennast positiivsemalt näidata, et puhkenud skandaal kiiremini üle elada.\nJätkuvalt ollakse aga kindlalt seda meelt, et Venemaa riigijuhid, kelle all peetakse silmas muidugi president Vladimir Putinit, polnud dopinguprogrammist teadlikud.\nPikka originaalartiklit saab lugeda \nSIIT\n (inglise keeles).\n "
        },
        {
          "title": "Tiitlikaitsja Soome on juunioride jäähoki MM-il kuristiku äärel",
          "content": "Kanadas toimuvatel juunioride maailmameistrivõistlustel jäähokis sai Soome möödunud ööl üllatuskaotuse, kui vandus tulemusega 2:3 alla Taanile.\n \nTiitlikaitsja Soome, kes mängib mullusega võrreldes sisuliselt täiesti uue meeskonnaga (puuduvad ka Patrik Laine ja Jesse Puljujärvi), oli avavoorus kaotanud Tšehhile 1:2, kirjutab \nDelfi Sport\n.\nEt mõlemas alagrupis pääsevad viiest meeskonnast veerandfinaali neli paremat, tuleb põhjanaabritel allesjäänud mängudest Rootsi ja Šveitsiga teenida kindlasti vähemalt üks võit (normaalajal), kuid pole välistatud, et sellestki ei piisaks.\n "
        },
        {
          "title": "Võrumaa lõunapiiri viis valda ühinevad ligi 6000 elanikuga omavalitsuseks",
          "content": "Teisipäeval allkirjastasid Rõuge rahvamajas Haanja, Misso, Mõniste, Rõuge ja Varstu vallavolikogud ühinemislepingu, uus omavalitsus ühendab 5913 elanikku ja asub 971 ruutkilomeetri suurusel alal Eesti-Läti piiri ääres.\n \nÜhinemislepingu kohaselt saab uue ühinenud valla nimeks Haanjamaa vald ja selle keskus asub Rõuge alevikus.\nVastu võetud otsused edastatakse Võru maavanemale ning lõplikult peab ühinemise heaks kiitma valitsus.\n2017. aasta oktoobris toimuvad uue valla vallavolikogu valimised. Uus vallavalitsus alustab tööd 2018. aasta 1. jaanuaril.\n "
        },
        {
          "title": "Aasta kokkuvõte: ülevaade 2016. aastast pildis",
          "content": "Lõppema hakkav 2016. aasta tõi palju sündmusi, mis pildis ülevaatamist väärivad. Koondasime mahukasse galeriisse kokku tähtsündmused nii maailmast kui ka Eestist.\n \nOli palju meeleolukaid sündmusi, uusi inimesi, suuri sünnipäevi ja lahkunud legende.\n "
        },
        {
          "title": "TV3 loodab tänavuse aasta üle pika aja kasumiga lõpetada",
          "content": "Telekanal TV3 loodab tänavu üle paljude aastate kasumisse jõuda, selle peamiseks põhjuseks peab kanali juht Priit Leito reitingute kasvu.\n \n\"Tibusid loetakse jaanuarikuus, aga kindel on see, et oleme märkimisväärselt parandanud oma tulemust võrreldes eelmise aastaga ja loodame tõesti ka nina napilt vee peale saada,\" ütles Leito ERRile.\nPõhjustest rääkides märkis ta, et tulude poolelt on tulnud kasv ja programmikuludelt kokkuhoid, kuid mingeid suuri põhjuseid ei olegi.\n\"Peamiselt on selle taga tegelikult TV3 reitingute kasv,\" sõnas telekanali juht.\nTäpsemaid numbreid ei saanud Leito veel avaldada, viidates asjaolule, et tegu on börsifirmaga.\nViimati oli telekanal kasumis 2008. aastal.\nTV3 kuulub Rootsi meediaettevõttele Modern Times Group (MTG), kellel on samasugused kohalikud telekanalid ka Lätis ja Leedus. 2015. aastal oli TV3 kahjum 893 485 eurot ja aasta varem lõpetas telekanal majandusaasta 1,2 miljoni euro suuruse kahjumiga.\n "
        },
        {
          "title": "Ka Ida-Antarktika jää sulab altpoolt",
          "content": "Teadlased on saanud senisest kindlamat alust kahtlustusele, et Ida-Antarktikas soojendab ja sulatab merevesi üht suurt jääliustikku, mis ulatub otsapidi mere kohale.\n \nAustraalia ja ameerika teadlased eesotsas Stephen Rintouliga Tasmaania ülikoolist kirjutavad \najakirjas Science Advances\n, et möödunud aastal kogutud okeanograafiliste andmete analüüs lubab väita, et Totteni liustiku esiosas avanevad jääsisesed tunnelid, mille kaudu pääseb suur hulk suhteliselt sooja vett sügavamatest veekihtidest liustikuõõnde.\nNad arvutasid välja, et vesi sulatab liustikku igal aastal 60 kuni 80 miljoni tonni võrra väiksemaks ja umbes kümne meetri võrra õhemaks. Samasugust õhenemist on varem tuvastatud ka satelliitvaatluste põhjal.\nTotteni liustik suubub India ookeani, Lääne-Austraalia suunas. Kui kogu liustik üles sulaks ja selle taga asuvad jäämassid samuti merre libiseks ja üles sulaks, siis tõuseks maailmamere pind 3,5 meetrit.\nSeni on peetud eriti sulamisohtlikuks just Lääne-Antarktika liustikke, mis jäävad enam-vähem Antarktise Lõuna-Ameerika poolsesse külge, aga nüüd siis selgub, et ka Ida-Antarktikas leidub liustikukeeli, mida vesi usinalt sulatab.\n "
        },
        {
          "title": "Sõltumatu Tantsu Lava tõmbab aasta kokku lavakunsti avangardiga",
          "content": "28. detsembril leiab Sõltumatu Tantsu Laval aset aasta viimane sündmus sarjas Greenfield, seekord pealkirjaga \"John, I’m Only Dancing\".\n \nGreenfieldile on seekord oma loomingust maitseproove andma oodata tantsijaid, tegevuskunstnikke ja muusikuid.\nLaulja \nLiisi Altsaar\n ütles enda kohta: \"Iga laul, mille valmis teen, on esimene ja viimane. Iga pill, millel mängin, on suurepärane. Iga publik on just see, kellele need sõnad kirjutatud on. Ma olen siin. Nüüd on kõik korras.\"\nSveta Grigorjeva, Siim Tõniste, Riina ja Ajjar Ausma\n katsetavad publiku peal stseeni oma 8. veebruaril Vabal Laval esietenduvast tükist \"Hulgakesed\".\nTantsija \nTatjana Romanova\n ja muusik \nTheodore Parker\n on lubanud, et kohtuvad vabas improvisatsioonis. \"Saame spontaanselt teineteisega suhelda oma meediumit kasutades. Anname teistele ruumi ja aega olla loov ja aus ning olla ihuliselt kohal selle kogemuse saamise hetkel,\" ütlesid nad enda esinemise kohta.\nTulemas on ka Euroopa kõige mainekamas uue tantsu koolis õppivad \nMaria Netti Nüganen\n ja \nJohhan Rosenberg\n, keda muidu kodus sageli ei näegi. Esimene ei ütle üldse ette, mis ta teeb, seega peab ise vaatama tulema. Teine poetab vihjeks mõistatuse: \"\nIf there has been a first man he must have been born without father or mother – which is repugnant to nature. For there could not have been a first egg to give a beginning to birds, or there should have been a first bird which gave a beginning to eggs; for a bird comes from an egg. So good luck, and by all means, fuck it up.\n”\nÕhtu lõpuks mõtiskletakse \nSveta Grigorjeva\n ja \nJürgen Rooste\n juhatusel kaasaegse lavakunsti üle laiemalt ja kitsamalt.\nGreenfield on Sõltumatu Tantsu Lava sündmuste sari, kus eri valdkondade kunstnikud saavad tutvuda ja tahtmise korral oma loomingut näidata. Eesmärgiks on luua sidemeid muidu eraldi ruumis viibivate loojate vahel.\n "
        },
        {
          "title": "Venemaasse suhtuvad kõige negatiivsemalt põhjaeurooplased",
          "content": "Venemaa suhtes on kõige negatiivsemad hoiakud Rootsi, Taani ja Hollandi elanikel, mitte aga Venemaaga külgnevates Ida-Euroopa riikides, selgub Raadio Vabadus / Vaba Euroopa avaldatud ülevaatest.\n \nRootsis, Taanis ja Hollandis suhtub Venemaasse positiivselt alla 15 protsenti elanikest, samas, kui Euroopa kõige Vene-sõbralikus riigis Küprosel näeb Moskvat positiivsena üle 75 protsendi elanikest.\nEestis, Lätis ja Leedus kõrvuti Ungari, Tšehhi, Iirimaa, Hispaania ja Maltaga on Venemaasse positiivselt suhtuvaid elanikke 30 ja 45 protsendi vahel.\nSoomes, Poolas, Saksamaal, Austrias, Belgias, Luksemburgis, Prantsusmaal, Ühendkuningriigis ja Portugalis on Venemaasse soosivalt suhtuvaid elanikke 15 ja 30 protsendi vahemikus.\nMärksa positiivsemalt suhtuvad Venemaasse Itaalia, Sloveenia, Horvaatia ning Rumeenia elanikud, kus Venemaad hindab positiivselt 45 kuni 60 protsenti elanikest. Veelgi positiivsemalt näevad Venemaad Slovakkia, Kreeka ja Bulgaaria elanikud, kus positiivse suhtumisega elanikke on 60 kuni 75 protsenti.\nUSA kongressi rahastatava kanali Raadio Vabadus / Vaba Euroopa koostatud ülevaade tugines Eurobaromeetri tänavu oktoobris läbi viidud arvamusküsitluse andmetele.\n "
        },
        {
          "title": "Swansea vabanes juba teistkordselt tänavuse hooaja jooksul peatreenerist",
          "content": "Oktoobri alguses Francesco Guidollini koha Swansea City meeskonnas täitnud ameeriklasest peatreener Bob Bradley sai Walesi jalgpalliklubi eesotsas olla vähem kui kolm kuud.\n \nLäbi aegade esimene ameeriklasest peatreener Premier League'is suutis 11 kohtumisest noppida vaid kaks võitu ning see jätab Swansea 18 vooru järel jagama viimast kohta. Bradley jaoks sai otsustavaks hiljutine 1:4 kaotus West Hami vastu, kirjutab \nSoccernet.ee\n.\n58-aastase endise USA ning Egiptuse koondise juhendaja asemel võtavad ajutiselt peatreeneri kohused üle senised abitreenerid Alan Curtis ja Paul Williams.\nSwansea on Premier League'is mänginud alates hooajast 2011-2012. Seni on parimal puhul teenitud välja kaheksas koht. Eelmisel hooajal lõpetas klubi Guidollini juhtimisel 12. positsiooniga.\n "
        },
        {
          "title": "Kihnu esitas taotluse erandiks, soovides jätkata iseseisva omavalitsusena",
          "content": "Kihnu vald palub valitsuselt luba jätkata iseseisva omavalitsusüksusena, rakendades haldusreformi seaduses ette nähtud erandi võimalust.\n \n\"Täna teadaolevas seadusandlikus raamistikus, nii seadusandluse kui rahastuse osas, ei ole Kihnu vallal ühtegi sisulist põhjust loobuda omavalitsusüksuse staatusest, sest omavalitsus tuleb meie hinnangul oma ülesannetega toime,\" kirjutas vallavanem Ingvar Saare enam kui 40 lehekülge pikas taotluses.\n\"Lisaks suudame kujundada ümbritsevat keskkonda ning olla piirkonna arenguveduriks. Adume, et suures osas tuleneb meie võimekus riigipoolse rahastuserisuse olemasolust, kuid kuna meil puudub täna vastupidine teadmine, et riik kavandaks väikesaarte rahastuse muutmist, on asjakohane jätkata tänase toimimisskeemi järgi,\" lisas ta.\nKihnu vallas jõuti seisukohale, et väikesaarte kontekstis ei ole võimekuse kasvu toetamiseks ühinemine mandri omavalitsusega asjakohane meede.\nVallavanem tõi esile, et Kihnu valla ametiasutused on koos hallatavate asutustega järjepidevalt oma struktuuri korrastanud ning õhendanud.\nIngvar Saare sõnul on Kihnu vald tervik, mille sisesidemed on tugevamad kui sidemed naaberkeskustega. Sellele seab omad piirid ühendusepidamine mandriga, see väljendub nii tundlikkuses ilmastikuolude suhtes kui ka füüsiliste piiride osas - liiklemine saarele ja sealt ära on alati seotud kindlate kellaaegadega ning ajalise ressursiga.\nValdav osa teenustest osutatakse saarel kohapeal. Need teenused, mida osutatakse väljaspool saart, paiknevad Pärnu linnas, mitte aga naabervaldades. Need teenused on eelkõige keskharidus ja teise taseme arstiabi.\nElanike juurdepääs mandriomavalitsuses pakutavatele teenustele (seniste teenuste kaotamisel saarelt) on vallajuhi kinnitusel problemaatiline. Tänase naabervalla Tõstamaa keskusest elab elanikkond kaugemal kui 25 km. Ajaliselt on see ca pooleteise tunni pikkune teekond ühes suunas.\nHaldusreformi seaduse\n §9 lõike 3 punktis 3 on öeldud, et valitsus võib kohaldada erandit, kui kohaliku omavalitsuse üksus on mereline saarvald ehk vald, mis asub Eesti territoriaalmeres paikneval saarel, mille territooriumi vald tervikuna hõlmab ja kus teostatakse iseseisvat omavalitsuslikku haldamist.\n "
        },
        {
          "title": "Aasta muusik on Robert Jürjendal",
          "content": "Kitarrikunstnik ja helilooja Robert Jürjendal on valitud Aasta Muusikuks. Tänavu ilmus talt album \"Lihtminevik\", äsja koos Valdur Mikita ja Kaido Kirikmäega ka sõna ja heli album \"Iluküsija\". Jürjendali loomingu tuumiku moodustavad elektroakustilised teosed kitarridele.\n \nPidulik kontsert \"Aasta Muusik 2016\" toimub värskelt renoveeritud vana raadiomaja ajaloolises 1. stuudios (Kreutzwaldi tn 14), pühapäeval 8. jaanuaril kell 16. Kontserti saab otseülekandes jälgida ETV, Klassikaraadio ja Vikerraadio kanalitelt.\nRobert Jürjendali loometee algas 1980. aastatel elektroakustiliste katsetustega Eesti Raadio ja Tallinna Linnahalli stuudiotes. Ta oli kitarrist ja laululooja legendaarses ärkamisaegses ansamblis 777, mille vokaalsolist oli Tõnis Mägi. Jürjendal on ka ansamblite Weekend Guitar Trio, Fragile ning UMA asutaja.\nSuurt mõju on talle avaldanud Robert Frippi minimalistlik loomingustiil ja ranged struktuurid. Aastatel 1992−1997 osales Robert Jürjendal Frippi \"Guitar Crafti\" kursustel Saksamaal, mis andis olulise loomingulise tõuke.\nRobert Jürjendali tegevus rohkem kui kolmekümne loominguaasta vältel on olnud erakordselt mitmekesine. Ta on salvestanud arvukalt heliplaate, kirjutanud filmi- ja teatrimuusikat, loonud muusikat eri ansamblikoosseisudele mitmes žanris. Arvukate koostööpartnerite seas on nii kodu- kui välismaiseid artiste.\nAasta Muusiku tiitli on varem pälvinud Paavo Järvi (2012), Ivo Linna (2009), Tiia-Ester Loitme (2008), Anu Tali (2006), Kalle Randalu (1982), Alo Mattiisen (1988), Valter Ojakäär (1993), Erkki-Sven Tüür (1996), Tõnu Kaljuste (1998), Rein Rannap (2002) jt.\nAasta Muusiku aunimetuse saab muusik, kelle loomingulised saavutused on edendanud Eesti muusikakultuuri ja kes on teinud koostööd Eesti Rahvusringhäälinguga. Tiitli saaja valivad ERRi muusikatoimetajad.\n\"Lihtminevik\" jõudis ka kultuur.err.ee aasta plaadi küsitluses tipp-50 plaadi hulka: 30. kohale.\n "
        },
        {
          "title": "Eestilt on tänavu varjupaika taotlenud mullusest poole vähem inimesi",
          "content": "Rahvusvahelise kaitse taotluste arv on Eestis võrreldes möödunud aastaga vähenenud rohkem kui poole võrra: novembri lõpu seisuga oli esitatud 107 varjupaigataotlust.\n \nPolitsei- ja piirivalveameti mingratsioonibüroo juht Maige Lepp ütles ERRi raadiouudistele, et taotluste arv on langenud eelkõige Ukraina kodanikest taotlejate arvu vähenemise tõttu.\nEestis on sel aastal sagedamini varjupaika otsinud Venemaa, Palestiina okupeeritud alade, Iraani, Afganistani ja Albaania kodanikud. Taotluste menetlemiseks kulub keskmiselt 90 tööpäeva ehk 4,5 kuud.\nJuhan Saharov Johannes Mihkelsoni keskusest ütles, et need, kes tulevad siia ümberpaigutamise kava alusel, saavad tavaliselt oma taotlusele vastuse kiiremini.\n\"Varjupaigataotlejaks saab Eestis inimene, kes Eesti piiril või Eesti politsei- ja piirivalveameti osakondades esitab varjupaigataotluse. Samas kui ümberpaigutamise ja ümberasustamise raames tullakse Eestisse nõnda, et põhimõtteliselt on see kaitse andmine väga suures määras juba otsustatud Eesti komisjoni poolt riigis, kust nad tulevad - Kreeka või Türgi hetkel - ja Eestis saavad nad üsna kiiresti rahvusvahelise kaitse otsuse,\" selgitas ta.\nSaharov lisas, et Mihkelsoni keskus tegeleb põhiliselt rahvusvahelise kaitse saanud inimestega. Kaitse saanutel on õigus keskuse poole pöörduda, et tugiisikuteenust saada.\n\"77 inimest on tulnud Eestisse ümberpaigutamise ja asustamise raames ja hetkel on meie keskuse kaudu 35 inimesel neist tugiisik, teine pool on MTÜ Eesti Pagulasabi - praegu 42 inimest,\" lausus Saharov.\nEurostati andmetel esitati 2015. aastal Eestile 225 ning 2014. aastal 145 varjupaigataotlust.\n "
        },
        {
          "title": "ETV aastavahetus: \"Ärapanija\", meeleolukas Kinoteater ja rikkalik meelelahutus parimate artistide seltsis",
          "content": "31. detsembril leiab ETV kavast teleklassikat ja terve hulga värskeid saateid vana-aasta õhtu muhedaks veetmiseks.\n \nEnne suure peoõhtu algust on päevasel ajal vaatajate ees armastatud mängufilmid \n\"Siin me oleme\"\n ja \n\"Mehed ei nuta\"\n, Maire Aunaste monotükk \n\"Äraaetud, kuid ülesmukitud\"\n, nostalgiline huumoriprogramm \n\"Meie Uduvere\"\n ja kultuskomöödia \n\"Õhtusöök ühele\".\n  \n Kell 19.30 jõuab ekraanile \nMärt\n \nAvandi ja\n \nOtt\n \nSepa intervjuu Eesti Vabariigi peaministriga\n. Pöördeline aeg nõuab pööraseid inimesi ning teistmoodi lähenemist.\n  \nMorna linnas möödub aastavahetus teisiti kui kunagi varem. Kell 20.30 saab näha \n\"\nÕnne 13\n\"\n \naastalõpu eri\n, kus Allanile tundub, et kogu Morna linn on hulluks läinud. Öö jooksul kohtub ta Anneli, Mare, Laine, Krissu, Alma, Jürka ja nii mõnegi täiesti ootamatu näoga.\n  \nKell 21.10 saab hoo sisse \nuus\na\nastapidu kooperatiivis Kukeke\n. 1987. aasta hakkab lõppema. Vana-aastaõhtu eel peavad Illar ja Ats oma baaris nõu, kuidas aastavahetuse peo pealt võimalikult palju teenida. Arutamise käigus saab Illar šampusepudeli korgiga vastu pead ja kõik järgnev on segasem kui unenäos. Igal juhul astuvad Kukekese baarist läbi nii Ivo Linna kui ka Karl-Erik Taukar, Anne Veski, Koit Toome jpt.\n  \nKell 22.10 pakub mõnusat meelelahutust \n\"\nAastavahetus Kinoteatriga\n\"\n. Karmil ja halastamatul pühadeajal saab ühest üksikust Nuustaku lumiste küngaste vahel peidus olevast kõrtsist tormivari kaheksale salapärasele rändurile. Need mehed juba nalja ei mõista, eriti üksteise vastu. Kes väljub sellest punkrist uude aastasse elavana ja kes sulab kevadel lume alt välja? Ja mis roll on selles kõiges Kaja Kallasel? Üks maja, üks õhtu, üks suur küsimus, kaheksa meest ja paar nalja – see on \"Aastavahetus Kinoteatriga\". Osades Tõnis Niinemets, Märt Avandi, Ott Sepp, Priit ja Märt Pius, Peeter Oja, Henrik Kalmet, Andrus Vaarik jt.\n  \nPärast Kinoteatri meeleolukat programmi, kell 22.45, jõuab pika pausi järel ekraanile \n\"Ärapanija 2016\"\n. Lõppeva aasta võtavad oma väärika põhjalikkusega kokku legendaarsed ärapanijad Mart Juur ja Peeter Oja.\n  \nKell 23.50 on eetris \nEesti Vabariigi presidendi uusaastatervitus\n ning pärast seda jätkub kooperatiivis Kukeke lõbus tantsupidu.\n  \n31. detsembri õhtul algusega kell 21.00 on võimalus saata oma sõbrale \nhea soov\n aga \nETV2  ekraani vahendusel\n. Tervitustele taustaks on mõnus muusika ehitud suurepärase videopildiga. Tervituste saatmiseks tuleb läkitada sõnum numbrile 15330, kõige ette kirjuta märksõna ETV2. Näide: ETV2[tühik]Meeldejäävat aastavahetust kõigile! Soovib Tiina. Sõnumi hind on 96 senti.\n  \n \n1. jaanuaril\n pakub ETV vaatamiseks kultusfilme \"Vallatud kurvid\" ja \"Nukitsamees.\" Kell 12.15 jõuab aga ekraanile \nViini filharmoonikute uusaastakontsert\n, mida juhatab esmakordselt temperamentne Gustavo Dudamel Venetsueelast. Dirigent on kavasse leidnud lisaks Strausside dünastia teada-tuntud lugudele ka harva esitatavaid palasid.\n  \n Kell 14.50 rullub vaatajate ees lahti \n\"West Side'i lugu\n\"\n. See on üks filmiajaloo kuulsamaid muusikale, adaptsioon samanimelistest Broadway lavastusest, mis ammutas inspiratsiooni Shakespeare'i tuntud draamast \"Romeo ja Julia\". Tegevus toimub 1950. aastate New Yorgis ja jutustab armastusloo, mille taustaks on kahe rivaalitseva, erineva kultuurilise taustaga noortekamba suhted. Auhinnakapis on sel filmil kolm Kuldgloobust ja koguni kümme Oscarit.\n  \n Kell 17.50 pakub muusikalist elamust \n\"Eesti Kontserdi ja Hennessy uusaastakontsert\"\n. Traditsioonilisel kontserdil juhatab Eesti Riiklikku Sümfooniaorkestrit dirigent Risto Joost. Kontserdi I osas tuleb ettekandele Saint-Saënsi teravmeelne ja humoorikas \"Loomade karneval\", kus soleerivad armastatud klaverikunstnikud Kalle ja Kristjan Randalu.\n  \n Õhtul kell 20.00 algab \n\"Laulukarusselli\"\n \nvärske hooaeg\n. Esimeses saates esinevad kõige nooremad lauljad. Saatejuhid on sel hooajal Mai Palling, Kristel Aaslaid ja Märten Matsu.\n  \n Kell 20.55 on eetris \nRiigikogu esimehe\n \nuusaastatervitus\n ning kell 21.25 kutsub telerite ette eluliselt haarav ja puudutav mängufilm \"Nullpunkt\".\n  \n \nETV2 \nkavas on aastavahetusel mitmekülgne valik filme, samuti saab nautida Adele'i kontserti Londonis. 1. jaanuaril aga rõõmustab ETV2 vaatajaid läbi päeva eetris oleva minisarjaga \n\"Mina ka\",\n mis annab lapsemeelselt lihtsad, kuid tabavad vastused küsimustele, missugune on meie elu tulevikus, kuidas teenida raha ja miks me pimedust kardame.\n "
        },
        {
          "title": "Puidet viskas kaotusmängus mööda kõik üheksa pealeviset, kuid jättis maha ka positiivse märgi",
          "content": "Rootsi korvpalli kõrgliigas pidid Jaan Puidet ja Jämtland (7-7) teisipäeval koduväljakul tunnistama tabelis teisel kohal paikneva Norrköpingu (12-4) paremust 74:60.\n \nEestlasel oli väga ebaõnnestunud viskepäev, kui ta eksis väljakult kõigil üheksal pealeviskel (kahesed 0/8, kolmesed 0/1) ning punktiskoori ei avanud. Statistikasse kogunes lõpuks 7 lauapalli, üks viskeblokeering, kaks pallikaotust, kaks isiklikku viga ning tema vastu tehti 5 viga. Vaatamata nigelale visketabavusele oli 31 minutit mänginud Puideti +/- näitaja -2 meeskonna parim.\nTanel Kurbase kodumeeskond Södertälje Kings (7-4) mängib täna võõrsil Umea (3-11) meeskonnaga.\n "
        },
        {
          "title": "Kristjan Port: kas elu koos robotiga käib perekonna- või kooseluseaduse alla?",
          "content": "Kuulus matemaatik, loogik ja analüütilise filosoofia rajaja Bertrand Russell pärjati 1950 aastal Nobeli preemiaga kirjanduses. Preemia määranud komisjon märkis auhinda põhjendades, et Russell on arendanud oma mitmesuguste ja oluliste kirjutistega humanitaarseid ideaale ja mõttevabadust.\n \nVahest ei pidanud auväärne komisjon silmas paarkümmend aastat varem kirjutatud raamatut ''Abielust ja moraalist''. Olgu mainitud, et hetk tagasi mitmekülgset isiksust sisse juhatades oli analüütiline filosoofia teadlikult eraldi välja toodud. Mitte ainult seetõttu, et matemaatik ja loogik oli tõesti olulisel kohal filosoofia osalisel allutamisel matemaatilise selguse ja formaalse loogika abil rakenduslikuks tööriistaks, vaid ka seetõttu, et mõista, miks põhjustas tema abielu ja moraali käsitlus palju pahameelt.\nAbielu on olnud rohkem emotsionaalset laadi väärtussüsteem sarnaselt moraalile, tänu millele on selle olemust saanud suhteliselt paindlikult kasutada erinevate isiksuste, muutuvate suhete ja konfliktsete kultuuride kiuste püha nähtusena. Russell jõudis paraku loogikat rakendades seisukohale, et abielu sõlminud mees ja naine peavad olema teineteise suhtes truud alles pärast esimest rasedust, kuna teineteise toetus on oluline lapse üleskasvatamiseks.\nRussell heitis abieluinstitutsioonist välja enamuse sinna mõeldud moraalseid konventsioone, poeesiast, romantikast ja muust emotsionaalsest ainest rääkimata, vähemalt loogiliselt võttes. Loogika teda rahva pahameele eest ei päästnud. Isegi kümme aastat hiljem, kui talle pakuti töökohta New Yorgi ülikoolis, jõudis tema õppejõu sobivuse küsimus kohtuniku lauale, kes otsustas, et Bertrand Russsell ei olnud raamatus öeldu tõttu moraalselt sobilik inimesi õpetama.\nPaarkümmend aastat hiljemgi, seoses Nobeli kirjanduspreemia saamisega arvas matemaatik-filosoof, et sedagi põhjustas kirjutis abielust ja moraalist, et teda saaks kutsuda talvel Rootsi Kuningriiki ja lasta tal siis seal surnuks külmuda nagu juhtus 300 aasta eest filosoof Descartes'iga.\nEesti Vabariigi perekonnaseaduse \nparagrahv 15 kinnitab, et abiellumisega alustavad mees ja naine abielulist kooselu, mis kohustab neid vastastikuseks lugupidamiseks ja toetuseks. Esimene paragrahv kinnitab, et abielu sõlmitakse mehe ja naise vahel. Kõike seda seadusekirja on viimasel ajal proovile pannud samasooliste soov abielu sõlmida. Perekonnaseaduse järgi seda teha ei saa. Väljapääsuks on kooseluseadus, mille abil püütakse tagada samasooliste kooselule abielulistega sarnased õigused.\nKõike öeldut peab meeles pidama \nseoses ennustusega\n, et kusagil aastal 2050 abielluvad inimesed robotiga. Ülikoolitööd sellise ennustusega täna ära ei võeta, sest teemat käsitleti Londoni ülikooli konverentsil ''Armastus ja seks robotitega''. Taolise ennustusega nõustuvad mitmed eksperdid. Sealhulgas usutakse, et robotitega abielu sõlmimise teelt kaovad õiguslikud takistused.\nArvestades samasooliste abielude temaatika tõstatatud emotsionaalset mõtlemist kuni käsikähmlusteni välja, võiks selle võimaluse üle bertrand-russellikult loogiliselt arutleda. Pahameele maharahustamiseks on ju aega 35 aastat. Loogiliselt võttes leiavad mõned eksperdid, et robot on isegi inimesest parem abielupartner.\nVäga paljud inimeste vahelised abielud jooksevad ju karidele kasvõi seetõttu, et ei suudeta tagada Perekonnaseaduse 15 paragrahvis kehtestatud kohustust teineteisest vastastikku lugu pidada ja üksteist toetada. Robot oleks sõnakuulelik, abivalmis ja kõike inimlikku välja kannatav. Isegi heas mõttes lihtsameelne. Selline, kes võtab alati süü enda peale.\nNäiteks kui laps käsib robotil palli aknast välja visata, võib viimane keelduda, sest pall võib tabada süütut jalakäijat või autot. Kuid kui laps seisab akna ette ja palub robotil temaga palli mängida ning hüppab õigel hetkel palli eest ära ja see tabab tänaval liikunud politseiautot, jääb loogiliselt võttes süüdi masinast kasvataja.\nKõik on loogiline ja moraalne. Omaette küsimuseks jääb, kust need lapsed tulevad. Kuid küll midagi välja mõeldakse.\nEsmaspäevast neljapäevani võib Kristjan Porti tehnoloogiakommentaari kuulda Raadio 2 \nsaates Portaal.\n "
        },
        {
          "title": "5 uudist, mida täna hommikul teada",
          "content": "Kolmapäevase uudistepäeva alguses on teiste seas teemadena laual see, kuidas varjupaikade liit süüdistab riiki seaduse eiramises, Eestilt on tänavu palunud asüüli poole vähem inimesi kui mullu, ja Kuubas on esmakordselt pärast 1995. aastat majanduslangus.\n \nVarjupaikade liit: riik eirab tugikeskusi rahata jättes seadust\nEesti Naiste Varjupaikade Liidu (ENVL) teatel hoiab riik naiste tugikeskuste toetuse vähendamisega kokku, eirates nii aga ohvriabi seadust ning jättes vägivalda kogenud naised ilma igakülgsest abist.\nTegevuse peavad lõpetama Järva, Lääne ja Hiiu, Rapla, Viljandi, Lääne-Viru ja Võru maakondades tegutsevad naiste tugikeskused ning uksed suleb ka Tallinnas asuv selle aasta alguses avatud tugikeskus, teatas varjupaikade liit kolmapäeval BNS-ile. Ta lisas, et ENVL nõuab sotsiaalministeeriumilt vastuseid.\n\"Oleme kurvad ja segaduses. Me ei tea, kuidas edaspidi usaldada riiki, keda esindavate ametnike ja poliitikute sõnad ja teod pidevalt lahknevad. Esitasime tervise- ja tööminister Jevgeni Ossinovskile  tema juhitava sotsiaalministeeriumi tegevuse kohta kirjalikud küsimused ja ootame ka tema allkirjastatud vastuseid,\" sõnas Läänemaa Naiste Tugikeskuse juhataja Leili Mutso.\n \nRahvusvahelise kaitse taotluste arv on Eestis vähenenud rohkem kui poole võrra\nRahvusvahelise kaitse taotluste arv on Eestis võrreldes möödunud aastaga vähenenud rohkem kui poole võrra: novembri lõpu seisuga oli esitatud 107 rahvusvahelise kaitse taotlust. Politsei ja Piirivalveameti migratsioonibüroo juhi Maige Lepa sõnul on taotluste arv langenud eelkõige Ukraina kodanikest taotlejate arvu vähenemise tõttu. Eestis on sel aastal sagedamini varjupaika otsinud Venemaa, Palestiina okupeeritud alade, Iraani, Afganistani ja Albaania kodanikud.\nTaotluste menetlemiseks kulub keskmiselt 90 tööpäeva ehk 4,5 kuud. Juhan Saharov Johannes Mihkelsoni keskusest ütles, et need, kes tulevad siia ümberpaigutamise kava alusel, saavad tavaliselt oma taotlusele vastuse kiiremini.\n \nKerry teeb pakkumise Iisraeli Ja Palestiina rahuprotsessi taastamiseks\nUSA välisminister John Kerry kavatseb kolmapäeval esitada pakkumise selle kohta, kuidas taasalustada Iisraeli ja Palestiina rahukõnelusi, teatasid võimeusindajad.\nKerry peaks oma visioonist ja ettepanekutest põhjalikumalt rääkima kolmapäeval Washingtoni diploaamtidele peetavas kõnes.\nIisraeli välisministeerium teatas teisipäeval, et juudiriik \"vaatab üle\" sidemed riikidega, kes hääletasid eelmisel nädalal ÜRO Julgeolekunõukogus Iisraeli asundustegevuse peatamist nõudva resolutsiooni poolt.\nVälisministeeriumi esindaja Emmanuel Nahshon lükkas ümber teated sidemete peatamisest ning ütles, et Iisrael \"vähendab ajutiselt\" visiite ja tööd saatkondadega.\n \nKuuba teatas esmakordsest majanduslangusest alates 1995. aastast\nVenezela majanduskriis tõmbas ka Kuuba majanduse sel aastal langusesse, esmakordselt alates 1995. aastast, ütles president Raul Castro teisipäeval.\nKuuba majandus tõmbus kokku 0,9 protsenti. Eelmisel aastal oli majanduskasv 4,4 protsenti, ütles Castro parlamendis.\nVenezuela, kes on Kuuba tähtsaim liitlane ja majanduslik toetaja, on madala naftahinna tõttu sügavas majanduskriisis. Caracas vähendas Kuuba varustamist naftaga sel aastal 40 protsenti.\n\"Piirangud naftatarnetes ja finantspinged süvenesid aasta teisel poolel, mis viis sisemajanduse koguprodukti (SKP) kokkutõmbumiseni 0,9 protsenti,\" ütles Castro.\n \nTrump nimetas ametisse oma eriesindaja rahvusvahelisteks kõnelusteks\nUSA tulevane president Donald Trump nimetas teisipäeval ametisse oma eriesindaja rahvusvahelisteks läbirääkimisteks.\nJason Greenblatt on üks tema peamine nõunik USA-Iisraeli suhetes ning on töötanud Trump Organizationis üle kahe aastakümne ja on praegu selle asepresident ja õigusküsimuste juht.\nTrump ütles avalduses, et Greenblattil on suur läbirääkimiste kogemus tähtsates ja keerulistes tehingutes tema nimel. Samuti on tal kogemus \"konsensuse loomisel rasketel ja tundlikel teemadel\".\n \nIlm on täna tuuline ja võib tulla ka lund\nLoode- ja põhjatuule kiirus ulatub 7–12 m/s, saartel ja rannikul kuni 23 m/s. Õhutemperatuur on -2 ja +2 kraadi vahel.\n "
        },
        {
          "title": "NHL-i liider Columbus Blue Jackets võitis läbi häda 13. mängu järjest",
          "content": "Jäähokiliigas NHL sai liidermeeskond Columbus Blue Jackets juba 13. järjestikuse võidu, kui kodujääl alistati 4:3 (3:2, 0:1, 1:0) Boston Bruins, kuigi maha mängiti 3:0 eduseis.\n \nBlue Jacketsi eest tegid esimesel kolmandikul skoori Scott Hartnell, Seth Jones ja Matt Calvert ning võiduvärava viskas viimase perioodi keskel Nick Foligno. Võitjate kangelaseks kerkis puurivaht Sergei Bobrovski, kes hoidis 37 tõrjega oma meeskonda üleval mõõnahetkedel, kui suur eduseis maha mängiti.\nColumbus pole liigas kaotusekibedust tundnud 26. novembrist ning hoiab 52 punktiga liigas liidrikohta.\nÜhe punktiga jääb maha Pittsburgh Penguins, kes sai võõrsil 5:2 (1:2, 2:0, 2:0) jagu New Jersey Devilsist. Penguinsi liider Sidney Crosby panustas võitu ühe värava ning kahe väravasööduga.\nTulemused:\nColumbus - Boston 4:3 \nNew Jersey - Pittsburgh 2:5 \nNY Islanders - Washington 4:3 \nNY Rangers - Ottawa 4:3 \nDetroit - Buffalo 3:4 \nNashville - Minnesota la 2:3 \nChicago - Winnipeg 1:3 \nArizona - Dallas 2:3 \nColorado - Calgary 3:6 \nAnaheim - San Jose la 2:3\n "
        },
        {
          "title": "Vikerraadio võtab kirjandusaasta kokku",
          "content": "Mis juhtus tänavu kirjanduses? Millised raamatud ja millised autorid on olulised? Millised muud arengud väärivad meenutamist? Sellest räägivad kirjanik Maarja Kangro ning Eesti Kirjanike Liidu esimees Tiit Aleksejev. Saadet juhib Peeter Helme.\n \n\"Kirjandusaasta 2016\" on Vikerraadio eetris kolmapäeval kell 14.05.\n "
        },
        {
          "title": "Mida me näeme, kui me näeme vaeva?",
          "content": "Mida me näeme, kui me näeme vaeva, küsib Tartu ülikoolis tajuverbe ja nende erinevaid tähendusi uuriv doktorant Mariann Proos.\n \nIgapäevases kõnes kasutame tihti väljendeid, mille üle natuke järele mõeldes võib tekkida küsimus: „miks me nii ütleme?“.\nVahel võib nii mõeldes jõuda ka järeldusele, et põhjendust on väga raske leida – veelgi enam, väljend võib tunduda lausa kentsakas. Mis mõttes me ikkagi „vaeva näeme“ – kas samamoodi, nagu näeme kassi üle tee minemas või sõpra tänaval? Või mida siis ikkagi katsutakse, kui öeldakse „eks ma katsun selle homseks valmis jõuda“?\nTajumist väljendavaid verbe nagu \nnägema, katsuma, kuulma, tundma\n nimetatakse kokkuvõtlikult tajuverbideks. Tajuverbide all mõistame neid verbe, millega väljendame oma füüsilist maailmataju. Kuid lisaks sellele füüsilise tähendusele on tajuverbidel (nagu väga paljudelgi muudelgi verbidel) ka mitu teist tähendust. Näiteks kasutame sama sõna ka abstraktsetest asjadest rääkides – näeme vaeva, tunneme viha ja kuulame käsku. Aga miks?\nÜks võimalikke vastuseid on, et meil on vaja vahendeid, millega rääkida abstraktsest maailmast. Et aga tegemist on millegagi, mis on olemas ainult inimese meeles, siis on üksteise mõistmiseks lihtsam kasutada selliseid vahendeid, millest kõik enam-vähem ühtmoodi aru saavad. Edasi keskendun ühele sellisele mitmetähenduslikule tajuverbile, mida kasutame ka abstraktse maailma mõtestamiseks – verbile \nnägema\n.\nTähenduste erinevusest ja sarnasusest\nVerbi \nnägema\n tähendused on omavahel seotud, seega räägime polüseemiast ehk mitmetähenduslikkusest. Seda ei tohi segamini ajada homonüümiaga, kus sõnal on küll kaks tähendust ja sama vorm, kuid tähenduste vahel puudub seos, näiteks \njoon teed\n ja \nkõnnin mööda teed\n.\nPolüseemia puhul on mõned sõna erinevad tähendused omavahel väga sarnased ja kindlasti ei teki küsimust, mis nende tähenduste taga seisab.\nNii näiteks on üks \nnägema\n tähendusi „kellegagi kohtuma“, nagu lauses „Pole sind ammu näinud, kuidas läheb?“. Pealtnäha tundub küll, et tegemist on täiesti tavalise nägemisega, aga mõeldes nõuetele, mis sellises kontekstis nägemisele rakenduvad, näeme (!), et päris samad need siiski ei ole. Kui ütleme „Pole sind ammu näinud!“, on selle nägemise kõige olulisem osa suhtlus, mitte lihtsalt visuaalne nägemise kogemus.\nIntuitiivselt nõustuvad vist kõik, et unenägude nägemine ei ole samuti päris seesama, mis tavaline nägemine. Tihti näeme unes selliseid asju, mis on pärit igapäevaelust, teinekord aga ärkame hommikul ja mõtleme terve päev millelegi kummalisele, mida unes nägime.\nSamuti nõuab teatritüki või filmi nägemine palju rohkem keskendumist kui tänaval kõndides oma ümbruse nägemine. Kuigi kõik need tähendused on üksteisest natuke erinevad, on siiski selge, et neid ühendab füüsilise aistingu olemasolu.\nAsi muutub aga huvitavamaks, kui mõtleme edasi lausetele nagu „Ma näen siin ühte väga suurt probleemi“ või „Olen oma tööga juba tohutult vaeva näinud“. Sellisel juhul on \nnägema\n tähendus laienenud, saame \nnäha\n ka midagi, mida füüsilisel kujul olemas ei ole.\nKuidas näha nähtamatut?\nSemantikaga tegelevad keeleteadlased näevad selliste laienenud tähenduste tekkepõhjusena tähendusülekannet. Tähendusülekanne võib toimuda näiteks metafoori või metonüümia teel.\nMetafoor on mingi mõtte või asja mõistmine millegi muu kaudu, kusjuures kahe nii-öelda võrreldava asja vahel peab leiduma mingi hulk sarnasusi, sest ainult nii on metafoor arusaadav. Näiteks väljendis \nmaa oli kaetud valge vaibaga\n öeldakse lume kohta valge vaip, sest lumi katab maad ühtlaselt nagu vaip põrandat.\nMetonüümia on keelenähtus, kus mõtte edasi andmiseks kasutatakse terviku asemel selle osa, näiteks öeldakse tavaliselt \nloen Shakespeare’i\n, mitte \nloen Shakespeare’i kirjutatud näidendit \n– samas on kõigile mõistetav, et lihtsalt autori nime mainides (osa), mõtleme tegelikult tema kirjutatud teost (tervikut).\n(Foto: Pixabay)\nMismoodi aga on siis sarnased näiteks \nprobleemi\n nägemine ja \ntahvli\n nägemine klassiruumis?\nLahendus ei ole tegelikult mitte nendes nähtavates objektides endis, vaid selles, milline on nägemine.\nNäiteks on üks nägemise kui meele tunnuseid selle objektiivsus. Tajume seda, mida silmaga näeme, kõige kindlamalt. Kui midagi on võimalik näha, on see tavaliselt ka kinnitus sellele, et see midagi eksisteerib siin, praegu ja sellisel kujul.\nSamuti lisab objektiivsust see, et nägemiskogemus on jagatav. Kaks sama koha peal seisvat inimest näevad reeglina sama asja. Kui me midagi \nmõistame\n, on see meie jaoks samuti midagi kindlat, midagi, mis on meie jaoks fakt. Keegi, kes mõistab asju samamoodi nagu meie, jagab meie \nvaatepunkti\n. Seega kuigi füüsiliselt ei ole võimalik \nprobleemi\n näha, on võimalik seda probleemi mõistmise kogemust mõtestada läbi nägemise, kuna nende kahe tegevuse vahel leidub hulk sarnasusi.\nSamas \nvaeva\n näeme jällegi teistmoodi. Kui probleemi nägemine on seotud nägemise kui aistingu objektiivsuse ja selle jagatavusega, siis \nvaeva nägemisest\n või \nparemate päevade nägemisest\n saame rääkida tänu sellele, et nägemine on maailma kogemine. Fookustades ainult seda ühte nägemise aspekti – kogemist – saame verbi \nnägema\n kasutada ka üldiselt kogemisest rääkides.\nKusjuures, ka tajuverbidega \ntundma\n ja \nmaitsma\n on võimalik väljendada üldist kogemist, rohkem uurimist vajab aga see, miks me \nnäeme vaeva\n, aga\n tunneme muret\n ja \nmaitseme vabadust\n.\nFüüsilise ja abstraktse kohtumispunkt\nNiimoodi arutledes selgub, et nendel pealtnäha kentsakatel väljenditel on olemas oma sisemine loogika ja põhjendatus. Meid ümbritseva abstraktse maailma mõtestamine on motiveeritud meie igapäevasest füüsilisest käitumisest, nagu sai põhjendatud seda, miks \nnägemine\n on seotud teadmise ja mõistmise valdkonnaga. Teiste sõnadega öeldes – selline keele/tähenduse seletamine järgib \nkehastumuse\n (ingl \nembodiment\n) põhimõtteid.\nKeele kehastumus hõlmab keelt tervikuna – grammatikast sõnavarani.\nMeie keel on selline nagu ta on just seepärast, et meil on selline keha nagu meil on, et meid ümbritseb just selline füüsiline maailm, nagu see on.\nÜles liikumine seostub millegi positiivsega ning alla liikumine negatiivsega, kuna meie kehad on vertikaalsed – maas lamamine on halb, kuna nii oleme haavatavad, püsti seismine viitab tervele ja aktiivsele füüsilisele kehale. Siin võib mõelda sellistele väljenditele nagu \nsee tõstis mu tuju\n või \nta tegi mu mõtte maha\n.\nTajume tulevikku enda ees olevana ja minevikku selja taga olevana, kuna ka füüsilises ruumis ettepoole liikumine on liikumine tundmatusse, samas kui selja taha jääb juba läbitud teekond ja kogetud ümbrus.\nSeega – keel ei ole abstraktne, ülejäänud maailmast eraldiseisev süsteem. Ühenduspunkte meie peamise suhtlemissüsteemi ja selle vahel, milleks seda süsteemi kasutame, on palju rohkem, kui esmapilgul tundub. Katsugem siis teinekord mõelda, milliseid sõnu, miks ja kus kasutame, ja võib-olla näha seoseid meid ümbritseva füüsilise ja mitte-füüsilise maailma vahel.\nAutor Mariann Proos tegeleb doktoritöös tajuverbide ja nende erinevate tähendustega. Tajuverbi „nägema“ ja selle erinevate tähenduste kohta saab lisa lugeda tema \nmagistritööst\n.\n "
        },
        {
          "title": "Eesti ettevõtete puhaskasum kahanes mullu 7,2 protsenti",
          "content": "Eesti ettevõtete puhaskasum ulatus 2015. aastal kokku 3,08 miljardi euroni, mis on 7,2 protsenti vähem kui 2014. aastal, näitavad statistikaameti kogutud andmed.\n \nEttevõtete müügitulu vähenes mullu 0,9 protsenti 52,97 miljardile eurole. Ettevõtete kulud vähenesid samas 0,8 protsenti 50,59 miljardile eurole.\nKokku töötas Eesti ettevõtetes 2015. aastal 434 299 inimest, mis on 1,9 protsenti enam kui tunamullu. Ettevõtete palgakulud kasvasid mullu aastaga 6,3 protsenti ja olid kokku 4,933 miljardit eurot.\nDividende maksid ettevõtted mullu 1,45 miljardit eurot, mis on 22,2 protsenti rohkem kui aastal 2014.\nUusi ettevõtteid tulu mullu juurde 5143 ja kokku oli ettevõtteid 78 615.\n "
        },
        {
          "title": "Statistikaamet peab ainult registrite andmetele tuginevat prooviloendust õnnestunuks",
          "content": "Eesti järgmine rahva ja eluruumide loendus aastatel 2020 ja 2021 tehakse esimest korda Eesti ajaloos registrite andmetele tuginedes, sellele tänavu eelnenud prooviloendust peab amet õnnestunuks.\n \nTänavusel prooviloendusel testis statistikaamet loenduse metoodikat, selleks kasutatavat tarkvara ja registriandmete sobivust Eesti rahvastiku ja Eestis asuvate eluruumide kohta statistika tegemiseks ning selleks kasutati andmeid 24 riiklikust andmekogust, tehti andmetöötlus ja -analüüs.\nStatistikaameti peadirektor Andres Oopkaup märkis, et Eestis on lühikese ajaga saavutatud olukord, kus registripõhise loenduse tegemiseks vajalik metoodika on välja töötatud ja praktiliselt kõik loenduseks vajalikud andmed on registrites olemas.\nKogurahvastiku kohta on registrites olemas andmed järgmiste loendustunnuste moodustamiseks nagu sugu, vanus, seaduslik perekonnaseis, sünniriik, kodakondsus, kogurahvastik, rahvus, emakeel, eluruumi asukoht, eluruumid hoonetüübi järgi.\nAndmete mittevastavus tegelikkusele\nRegistrite andmetele tugineva loenduse tegemisel on suurim probleem registreeritud ja tegeliku elukoha erinevus, mille mõju tuleb eriti selgelt esile, kui hakata registrite andmete põhjal määrama leib- ja perekondi.\nInimeste osakaal, kelle tegelik elukoht ei vasta registriandmetele, jääb 20 protsendi juurde. Diana Beltadze statistikaametist tõi intervjuus Vikerraadiole esile veel ühe probleemi. \"Ligi 47 000 inimest on prooviloenduse andmetel registreeritud vaid kohaliku omavalitsuse tasemel. Me ei oska moodustada leibkonda või perekonda määrata. Lisaks on 1500 inimest, kelle kohta ei õnnestunud mingit eluruumi infot leida.\"\nTeine prooviloendus toimub 2019. aastal ning registripõhine rahva ja eluruumide loendus Eestis toimub 2020/2021. aastal.\nSiseministri kommentaar\nSiseminister Andres Anvelt ütles \"Aktuaalsele kaamerale\", et praeguse seadusandluse järgi peab inimene ise hoolitsema, et tema andmed oleksid korrektsed. Anvelti sõnul ei poolda ta süsteemi, kus vananenud andmete puhul saaks inimest karistada, Tema sõnul tuleks soodustada seda, et inimesel oleks vajalik oma elukohta registreerida.\nAnvelt ütles, et see suures pildis tähendabki seda, et riigil puudub korrektne ülevaade, kus ja milliseid teenuseid näiteks inimestele pakkuda, see on kõige lihtsam asi. \"Kohalik omavalitsus kannatab selle tõttu kõige rohkem, isegi rohkem kui riik. Ja see näitab seda, et me ei ole inimestele pakkunud võimalikult palju põhjusi ennast õigesse elukohta sisse registreerida,\" lausus minister.\n\"Kindlasti ei saa väga heaks kiita selliseid praktikaid, kus inimesi n-ö ostetakse ühest vallast üle teise valda. Ja punkt kaks on see, et inimesed ise võivad mingi aja pärast avastada, et kus ma nüüd ei saagi last kooli panna selles vallas või linnas, kus ma reaalselt elan, sest mingi konkursi käigus ma kirjutasin ümber naabervalda,\" kommenteeris Anvelt veel.\n "
        },
        {
          "title": "VIDEO | Miami üle domineerinud Westbrook kogus taas kolmikduubli",
          "content": "Korvpalliliigas NBA kogus Russell Westbrook oma tänavuse hooaja 15. kolmikduubli juba kolmanda veerandaja keskpaigaks, kui Oklahoma City Thunder (20-12) alistas võõrsil 106:94 Miami Heati (10-22).\n \nWestbrooki kontole kogunes lõpuks 29 punkti, 17 lauapalli ja 11 korvisöötu. Tänavu suurepärases hoos olev tagamees oli kolmikduublile juba väga lähedal esimesel poolajal, kuid kaks lauapalli jäi sellest saavutusest puudu.\nTürklane Enes Kanter kogus võitjate poolel 19 punkti ja 8 lauapalli, uus-meremaalane Steven Adamsi arvele jäi 15 punkti ja 8 lauapalli ning hispaanlane Alex Abrines tõi 14 silma. Ilma sloveenist mängujuhi Goran Dragicita pallinud Miami parimana kogus Josh Richardson 22 punkti.\nTulemused:\nBoston - Memphis 113:103 \nMiami - Oklahoma 94:106 \nDallas - Houston 107:123 \nLakers - Utah 100:102\n "
        },
        {
          "title": "Kultuuriportaal soovitab: \"Ingellik Dietrich ja jumalik Garbo\" ETV-s",
          "content": "28. detsembril on ETV ekraanil dokfilm Hollywoodi tähtede Marlene Dietrichi ja Greta Garbo vahelisest rivaalitsemisest.\n \nMarlene Dietrich ja Greta Garbo pole lihtsalt filmilegendid - nad on ikoonid ja ajatu glamuuri sümbolid. Nendevaheline rivaalitsemine on hästi teada.\nHollywoodi filmide kuldajal pakkusid stuudiod Paramount ja MGM neile pidevalt sarnaseid rolle, nii et nad võistlesid selle nimel, kes toob rohkem rahvast kinno. Kohtusid nad aga vaid ühe korra – 1941. aastal ühel Orson Wellesi korraldatud peol. Sellele vaatamata jälgisid nad teineteise tegevust hoolega. Film heidab uut valgust nende kirglikule duellile.\nDokfilm \"Ingellik Dietrich ja jumalik Garbo\" on ETV ekraanil 28. detsembril kell 23:00.\n "
        },
        {
          "title": "Jüri Ratas lubab maavalitsused kaotada",
          "content": "Peaminister Jüri Ratas teatas, et valitsus on võtnud suunaks maavalitsuste kaotamise, kuna haldusreformi läbiviimise järel puudub nende järele vajadus.\n \n\"Võin siinkohal kinnitada, et meie ühine otsus on maavalitsustest loobuda ning viime nende ülesanded kohalike omavalitsuste endi ja nende ühisasutuste pädevusse,\" kirjutas Ratas Saaremaa ajalehes Meie Maa ilmunud arvamusloos.\nMaavalitsuste riikliku järelevalve funktsioonid antakse Ratase sõnul üle riigiametitele. \"See ei tähenda mingil juhul otsustusõiguse koondamist Tallinnasse, sest kandev roll jääb just kohaliku tasandi kanda. Ühtlasi oleme otsustanud ka osa riigiasutuste viimise maakondadesse,\"\n\"Valitsuse eesmärk on välja töötada jätkusuutlik omavalitsusmudel, kus riigi ja omavalitsuste õiguste ning kohustuste osas on sõlmitud selged kokkulepped. Me tahame suurendada kohalike omavalitsuste otsustusõigust ja võimekust pakkuda kvaliteetseid teenuseid kõikjal Eestis. Inimestel on õigus saada avalikke teenuseid sarnasel tasemel hoolimata elukohast, mistõttu vajavad ülevaatamist eelarvetulu jaotamise põhimõtted, et vahed erinevate linnade ja valdade võimalustes ei oleks liialt suured,\" kirjutas Ratas oma arvamusloos.\nValitsusele on Ratase kinnitusel oluline, et koostöös uute linnade ja valdadega suudetaks välja töötada uus, jätkusuutlik omavalitsusmudel. \"Me vajame selget kokkulepet, kuidas jagunevad Eesti elu kujundamisel riigi ja omavalitsuste õigused ja kohustused, mille jaoks on vaja põhjalikult muuta seadusandlikku baasi. Omavalitsuste finantsautonoomia täiendavaks suurendamiseks on mõistlik üle vaadata kohalike maksude kogumise võimalused.\"\nTa lisas, et see pole veel kaugeltki kõik. \"Valitsusel on kavas koguda täiendavaid ettepanekuid, millised ülesanded võiks ja peaks kohalikule tasandile üle andma ning mida linnad ja vallad ise kõige enam ootavad ja vajavad, et oma elu paremini korraldada ja inimeste heaolu parandada.\"\n "
        },
        {
          "title": "Ehitusettevõte Riito Ehitust turgutatakse saneerimismenetluses",
          "content": "Ligi 200 ettevõttele kokku 2,5 miljonit eurot võlgnev ehitusettevõte Riito Ehituse OÜ saneeritakse.\n \nRiito Ehitus OÜ asutas 2010. aastal kurikuulsa Facio Ehituse juhatuse liige Toomas Tromp ning ka Riito võidab odavalt riigihankeid, kuid ehituse käigus saab rahakott tühjaks ja alltöövõtjatele ei maksta, kirjutab \nEesti Päevaleht.\nFacio Ehitus on pankrotis, kuid Riitole visati 6. septembril algatatud saneerimismenetlusega päästerõngas ning firmale plaanitakse hing sisse puhuda tulevaste rahavoogudega.\n\"Ma ei oleks Riito Ehitust ette võtnud, kui saneerimist ei oleks võimalik edukalt läbi viia,\" ütles saneerimisnõustaja ja vandeadvokaat Veikko Toomere.\n\"Praegu on ehitussektoris rasked ajad, riigihankeid tehakse vähe ja projektide osas käib konkureerimine odavaimate pakkumiste peale. See on õhuke jää, et kui midagi läheb eelarvest välja, siis raskused on kerged tulema,\" nentis ta.\nKüsimustele, kuidas hindab Riito Ehituse juhatuse liige ettevõtte võimet võlgnevused tasuda ning miks korratakse Facio skeemi, vastas Toomas Tromp, et objektiivse hinnangu ettevõtte võimalustele saneerimismenetluses annab kohtu määratud saneerimisnõustaja.\n\"Lõpliku otsuse teevad võlausaldajad. Ettevõte jätkab oma igapäevast majandustegevust ja valmistub saneerimiskavast tulenevaid kohustusi selle kinnitamisel täitma. Hindame meie majanduslikku võimekust saneerimine läbida rahuldavaks. Ettevõtte hetkelised raskused ei ole kindlasti mitte tingitud odavatest pakkumistest riigihangetel,\" vastas Tromp.\n "
        },
        {
          "title": "VIDEO | Maik-Kalev Kotsar kogus South Carolina võidumängus kaksikduubli",
          "content": "USA korvpalli üliõpilasliigas NCAA tegi ääremängija Maik-Kalev Kotsar sealse karjääri esimese kaksikduubli, kui tema kodumeeskond South Carolina (10-1) alistas võõrsil suurelt 90:62 NCAA teises divisjonis mängiva Lander Bearcatsi nimelise võistkonna.\n \nAlgviisikus alustanud Kotsar viibis väljakul 24 minutit ning kogus selle ajaga 10 punkti (kahesed 5/10, vabavisked 0/2) ja 11 lauapalli ning pani kaks kulpi.\nSouth Carolina poolel viskasid rohkem punkte 20 minutiga 20 silma kogunud Rakym Felder, 15 punkti toonud PJ Dozier ning 13 silma kogunud Duane Notice.\nSouth Carolina meeskonna peatreener Frank Martinil on viimastel aastatel olnud komme korraldada hooaja sees kontrollmäng mõne piirkonnas oleva II divisjoni meeskonnaga. Tänavu osutus selleks Landeri kolledž, kes sai mängu eest 20 000 dollarit.\nSouth Carolina peab järgmise kohtumise 31. detsembril, kui võõrsil kohtutakse Memphis Tigersiga (9-4).\n "
        },
        {
          "title": "Jõulumuusikafestival \"Kirikupühad Maarjamaal\" jätkub ka pärast pühi",
          "content": "Kohe pärast jõulupühi jätkub esimesel advendil alanud jõulumuusikafestival \"Kirikupühad Maarjamaal\".\n \nAastalõpu suurvormide kontserdid 28. detsembril kell 20 Tartu Jaani ja 29. detsembril kell 19 Tallinna Jaani kirikutes on traditsiooniks juba rohkem kui kümme aastat. Seekord tuuakse publiku ette kava \"Magnificat\". Kuulda saab kolme barokiaja helilooja suurvorme, kiituselaulu nii Kristuse sünnile kui ka Neitsi Maarjale.\nTeoste autorid on Antonio Vivaldi, Marc-Antoine Charpentier ja Johann Sebastian Bach.\nEsmakordselt teevad neil kontsertidel koostööd Suurbritannia ja Eesti barokkmuusikud. Esinevad Suurbritanniast vokaalansambel Eboracum Baroque ja dirigent Christopher Parsons ning Eestist särav sopran Arete Teemets ning oma kümnendat sünnipäeva tähistav Corelli barokkorkester ajastu pillidel.\nSamuti on esmakordne, et orkestris mängivad kaasa eelmisel aastal tegevust alustanud Eesti Muusika- ja Teatriakadeemia varajase muusika keskuse tudengid. Nendega koos toimusid novembri lõpus projekti proovid-meistrikursused, mida viis läbi Helsingi Sibeliuse Akadeemia barokkviiuli õppejõud ning Soome barokkorkestrite raudvara Minna Kaarina Kangas.\nJõulufestivali lõppkontserdid jaanuari alguses tähistavad kolmekuningapäeva ja annavad pühadeaja sümboolselt üle õigeusu jõuludele. Kontserdid \"Uus täht klassikataevas\" 5. jaanuaril Tallinnas ja 9. jaanuaril Narvas toovad publiku ette kauni kava Monteverdi madrigalidest ning Tšaikovski ja teiste vene autorite õigeusu lauludest.\nEsimesed avalikud kontserdid annab täiesti uus vokaalansambel nju:Est consort, mille kunstiline juht on rahvusvaheliselt tunnustatud laulja Iris Oja (alt).\n "
        },
        {
          "title": "Esiliiga B esikolmik Aastalõputurniiril selgitati penaltitega",
          "content": "Jalgpalli Aastalõputurniir jätkus teisipäeval Esiliiga B meeskondade mõõduvõtuga. Võitjaks tuli finaalis Viimsi penaltitega alistanud Nõmme United.\n \nKui A-alagrupist selgusid kaks poolfinalisti Kuressaare ja Tallinna Kalev II näol üpris kindlalt, siis B-alagrupis lõpetas esikolmik võrdsete punktide peal, kirjutab \nSoccernet.ee\n.\nB-alagrupist tänu väravate vahele edasi läinud Viimsi ja Nõmme United olid mõlemad omas poolfinaalis edukad ning nõnda läksidki Harjumaa meeskonnad finaalis turniiri jooksul teistkordselt vastakuti.\nKui alagrupimäng lõppes Nõmme 1:0 võiduga, siis finaalis jäid normaalajal väravad hoopis löömata. Penaltiseerias naeratas õnn taaskord nõmmekatele.\nTurniiri parimaks väravakütiks oli kokkuvõttes neljandaks jäänud Kuressaare mängumees Maarek Suursaar, kes sai kirja seitse tabamust.\nTulemused:\nA-alagrupp: FC Kuressaare (12), JK Tallinna Kalev II (9), Tallinna FC Flora U-19 (4), Tartu JK Tammeka U-21 (3), Viljandi JK Tulevik II (1)\nB-alagrupp: Viimsi JK (7), FC Nõmme United (7), FC Elva (7), Tartu JK Welco (6), Raasiku FC Joker (0)\nPoolfinaalid:\nFC Kuressaare - FC Nõmme United 1:3 \nViimsi JK - JK Tallinna Kalev II 1:0\nIII koha mäng\nFC Kuressaare - JK Tallinna Kalev II 3:3, penaltitega 2:3 \nFinaal:\nFC Nõmme United - Viimsi JK 0:0, penaltitega 2:1\n "
        },
        {
          "title": "Eesti e-tiigri hüpe kohustuslike e-arveteni jäi ootamatult toppama",
          "content": "Presidendi välja kuulutatud sedusest jäi välja osa, mis puudutas avalikus sektoris kohustuslikele e-arvetele üleminekut ning vastav punkt on asendunud lihtsalt tõdemusega, et riigiasutused peavad suutma e-arveid vastu võtta alates 1. märtsist 2017.\n \nEesti Päevaleht\n kirjutab, et kuigi rahandusministeerium kinnitas, et selle punktiga on kõik korras, otsustas esmalt SDE ja siis IRL-i juhitav parlamendikomisjon kohustuslikud e-arved ära jätta.\nSee tähendab, et kui keegi peaks pärast tuleva aasta 1. märtsi e-arve saatma, tuleb riigil sellega hakkama saada, aga mingit kohustust riigiga ainult e-arvetega arveldada ei ole.\nSeaduse vastuvõtmises järge ajades selgus, et algne idee jäeti sellest eelnõust välja esimese ja teise lugemise vahel.\nE-arvete eelnõu arutas majanduskomisjoni kuulunud Urve Palo (SDE) kokku kutsutud töögrupp, kuhu kuulusid peale eri ministeeriumite spetsialistide ka Envoice’i ja EVEA esindajad ning pärast valitsuse vahetust hakkas töögruppi juhtima Aivar Kokk (IRL) ning just see töögrupp leidiski, et turu toimimise kahtlusi ei ole suudetud hajutada ja pingelise ajagraafiku tõttu ei panda ettevõtetele e-arvetele ülemineku kohustust, aga kui nad neid esitavad, peab riik suutma need ka vastu võtta.\nPärast teist lugemist teatas komisjoni juht Kokk pressiteatega, et kuni kõikide majandustarkvara operaatoritega liidestatud turg ei toimi, siis pole mõistlik ja võimalik seadusega ettevõtjatele e-arvete kohustust panna.\nKuna rahandusministeeriumi jaoks oli oluline, et eelnõus teised raamatupidamisseaduse muudatused saaksid kiiresti vastu võetud ja jõustuksid 2017. aasta algusest, oldi nõus e-arvete kohustust välja võtma, eelnõu sai riigikogus seaduseks ühegi vastuhääleta.\nVeel pool aastat varem oli valmis saanud Ernst & Youngi uuring Eesti avaliku ja erasektori valmisolekust e-arved laiemalt kasutusele võtta ning seal leiti, et selleks on Eestis infrastruktuur olemas ja levinumate majandustarkvaradega on võimalik e-arveid töödelda.\nUuring näitas, et arvete topeltsisestuse aastaseks kuluks kujuneb 48 000 eurot, millest umbes 80 protsenti kannavad just mikroettevõtted ning e-arvete edastamise aastaseks kuluks kujuneb umbes 245 000 eurot, millest 52 protsenti langeb mikroettevõtetele.\nÜhtaegu esitatakse praegu avalikule sektorile aastas paberkujul ligikaudu 376 000 arvet, mille saatmiseks tehakse printimis- ja saatmiskulutusi umbes 320 000 eurot ehk seega võiks e-arvetele üleminek ka väikefirmadele hästi mõjuda.\nRahandusministeeriumi tugiteenuste projektijuht Marge Lepp tõdes, et seadusesse jõudis siiski kogu e-arvete kasutuselevõtuks vajalik raamistik ehk e-arvete avalikule sektorile saatmise kohustus tuleb kehtestada esimesel võimalusel, niipea kui võimaliku konkurentsitõrke tekkimine on veenvalt välistatud ja mitte hiljem kui 2017. aasta jooksul.\n\"See on võimalik nii praeguste turuosaliste poolt sõlmitava kokkuleppe kaudu kui ka registrite ja infosüsteemide keskuse (RIA) loodava e-arvete edastamise lahenduse abil, mis sisuliselt oleks riiklik e-arvete operaator,\" kinnitas ta.\n "
        },
        {
          "title": "Kohus mõistis omastamises süüdistatud politseiniku õigeks",
          "content": "Pärnu maakohus mõistis õigeks politseikonstaabel Margus Vaasi, keda Lääne ringkonnaprokuratuur süüdistas Järva-Jaani vallavalitsuse väljastatud kütusekaardi kasutamises isiklikul otstarbel.\n \nSüüasja arutanud Pärnu maakohus mõistis Margus Vaasi õigeks ning mõistis riigilt tema kasuks välja menetluskulud ehk 8064 eurot, kirjutab \nÕhtuleht.\nSüüdistuse järgi omastas ta üle 1500 euro eest kütust 2010. aasta septembrist kuni 2012. aasta lõpuni, samuti süüdistati teda talle vallavalitsuse poolt abipolitseilise tegevuse korraldamiseks antud sõiduki kasutamises ilma liikluskindlustuseta ja tehnoülevaatust läbimata.\nKohtumenetluse käigus täpsustasid tunnistajad ning süüdistatav oma ütlusi ja selgus uusi asjaolusid ning üheselt ei leidnud kinnitust, et sõiduk oli Vaasile kasutada antud ainult abipolitseiliseks tegevuseks ja et sellega tehti mittesihipäraseid sõite.\nSamuti ei olnud võimalik kindlalt tuvastada, kes ja kuidas sõidulehti täitis. Seaduse kohaselt tuleb kõrvaldamata kahtlused tõlgendada süüdistatava kasuks, ning kuna sõiduki ja kütusekaardi väärkasutus tõendamist ei leidnud, tuli prokuröril süüdistusest loobuda.\n "
        },
        {
          "title": "Anvelt: ma ei taha kuulda koondamistest üksnes palgafondi pärast",
          "content": "Siseminister Andres Anvelt leiab, et politseid tuleb tugevdada ülesannete parema jaotamise ja tehnoloogia laiema kasutuselevõtuga.\n \nAnvelt rääkis usutluses\n Eesti Päevalehele\n, et me ei ole nii rikkad, et hoida paarisadat inimest, kes lihtsalt ootavad hommikust õhtuni kuskil kiirreageerimist.\n\"Teatud asjade ühitamine ongi õige. Ma ei taha enam kuulda koondamistest lihtsalt palgafondi pärast, aga ümberkorraldusi ma aktsepteerin,\" kinnitas minister.\nTema sõnul tuleb politsei reformide kriitika tihti organisatsioonist endast, sest sellega lõhutakse inimeste mugavustsoon.\n\"Meil ei ole vaja hoida inimesi seal, kus ei ole tegevust. Neile pakutakse mingit teist tööd, inimene ei tohi palgas kaotada ja peab olema koolituste võimalus. Paljudele see kindlasti ei meeldi,\" nentis ta.\nAnvelti sõnul on tal kahju, et politseist lahkuvad 50-aastased inimesed. \"Igal pool mujal kohalikud krimkavennad alla 50 eluaasta ei olegi. On elu näinud, oskavad tööd teha. Meil peetakse 50-selt esimese asjana pensionilemineku ja lahkumispidu koos. See kurvastab,\" ütles Anvelt.\n "
        },
        {
          "title": "Liikluses sai viga kuus inimest",
          "content": "Teisipäeval juhtus üle Eesti viis raskemat liiklusõnnetust, milles sai viga kokku kuus inimest.\n \nKell 9.05 juhtus liiklusõnnetus Maardus Ringi tänaval, kus purjus ja juhtimisõiguseta 30-aastane mees sõitis BMW-ga tagant otsa alarmtulede ja helisignaaliga möödasõitu teinud politsei Škoda Octaviale, mida juhtis 31-aastane mees. BMW juht toimetati Põhja-Eesti regionaalhaiglasse kontrolli.\nKell 10.10 juhtus liiklusõnnetus Harjumaal Jõelähtme vallas Tallinna-Narva maantee 11. kilomeetril, kus 51-aastane mees sõitis Volkswagen Crafteriga tagant otsa Mitsubishi Outlanderile, mida juhtis 49-aastane mees. Kokkupõrke tagajärjel paiskus Mitsubishi Volkswageni eest ära ja toimus kokkupõrge 69-aastase mehe juhitud Mercedes-Benziga, mis liikus juhi eksimuse tõttu sel sõidurajal vastassuunas. Mercedese juht toimetati Põhja-Eesti regionaalhaiglasse.\nKell 16.10 kaotas 42-aastane mees Pärnumaal Häädemeeste vallas Tallinna–Pärnu–Ikla maantee 177. kilomeetril seoses esirehvi purunemisega kontrolli metsaveoki Scania R124 üle, sõitis teelt välja ning paiskus ümber. Juht toimetati Pärnu haiglasse.\nKell 16.35 kaotas 29-aastane mees Pärnumaal Koonga vallas Pärnu-Lihula maantee 42. kilomeetril kurvis kontrolli Toyota Hiluxi üle ja sõitis teelt välja. Juht ja kaasreisija, 26-aastane naine, toimetati Pärnu haiglasse.\nKell 20.30 kaldus 27-aastane mees Saue vallas Tallinna-Pärnu-Ikla maantee 30. kilomeetril Pärnu suunas liikudes Audi A4-ga vastassuunavööndisse ja põrkas seal kokku Tallinna poole liikunud veoautoga Volvo FH, mida juhtis 36-aastane mees. Kokkupõrke tulemusel paiskusid mõlemad sõidukid teelt välja. Audi juht toimetati Põhja-Eesti regionaalhaiglasse.\n "
        },
        {
          "title": "Jaapani peaminister avaldas Pearl Harbori hukkunute peredele kaastunnet",
          "content": "Jaapani peaminister Shinzo Abe avaldas teisipäeval kaastunnet Pearl Harboris Teise maailmasõja ajal hukkunud ohvrite oomastele, kuid ei palunud vabandust.\n \n\"Esitan oma siirad ja igavikulised kaastundeavaldused rünnaku ohvrite omastele,\" ütles Abe.\nJaapani 1941. aasta rünnakus Hawaiil asuva USA mereväebaasi vastu sai surma üle 2400 ameeriklase. Ajaloolise visiidi ajal märkis Abe muu hulgas, et sõjakoledusi ei tohiks enam iial korrata.\nJaapani peaminister viibib esmakordselt Pearl Harboris, kus teda võõrustab president Barack Obama. Mõlemad riigipead asetasid teisipäeval pärja USS Arizona mälestusmärgile. Mälestusmärgi all olev laevakere on igaveseks puhkepaigaks rohkem kui tuhandele mereväelasele.\n\"Jaapan on pühendunud rahule ja kokkulepetele. Annan selle kohta lubaduse USS Arizonas lebavatele sõduritele, Ühendriikide rahvale ja kogu maailma inimestele,\" ütles Abe.\nKa Obama kinnitas USA pühendumust rahule. \"Ma loodan, et edastame maailmale sõnumi, et rahuga on palju enam võita, kui sõjaga,\" märkis president.\nÜhendriigid ja Jaapan loodavad president Obama ja peaminister Abe kohtumisega Pearl Harboris jätta selja taha Teise maailmasõja aegne valu ja vimm.\nKuigi Jaapani liidrid on külastanud ka varem Pearl Harborit, mille ründamise järel astus USA teise maailmasõtta, oli Abe esimene, kes külastas Ühendriikide põhja lastud sõjalaeva Arizona kohale rajatud memoriaali. Obama ja Abe viisid hommikuse kohtumise järel pärja memoriaalile, kuhu pääseb vaid laevaga. Seejärel suundusid nad Pearl Harbor-Hickami sõjaväebaasi.\nObama jaoks on kohtumine Abega arvatavasti viimane kohtumine välisriigi juhiga enne ametiaja lõppu 20. jaanuaril.\n "
        }
      ]
    }
  }
}