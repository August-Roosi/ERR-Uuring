{
  "2023": {
    "11": {
      "22": [
        {
          "päis": "Kalev/Cramo eurosarjalootused kustusid",
          "sisu": "BC Kalev/Cramo lootus FIBA Euroopa karikasarjas alagrupist edasi pääseda kustus pärast sarja kolmapäevaseid mänge.\n \nVastavalt turniirisüsteemile said alagrupist otse edasi võitjad ja kümne grupi peale ka kuus paremat teise koha omanikku.\nF-alagrupi \nviimases kohtumises\n sai Kalev/Cramo võõrsil seitsme punktiga jagu grupi võidu juba kindlustanud Zaragozast ja kerkis Brindisist mööda teiseks.\nSee andis Kalev/Cramole lootust edasi pääseda, aga pärast teiste gruppide viimaseid mänge selgus siiski, et kümne võistkonna seas teenis Eesti meistermeeskond kõigest kaheksanda koha.\nViimasena jõudis 16 hulka FC Porto, kes sarnaselt Kalev/Cramole kogus arvestusse läinud mängudes samuti kaks võitu ja kaks kaotust, aga korvidevahega +5. Kalev/Cramol oli see -6 ja Eesti klubit edestas ka esimesena joone alla jäänud Rostock (-3).\nKalev/Cramoga sarnase saatusega pidi leppima Janari Jõesaare klubi Wloclaweki Anwil, kes tuli teiseks B-grupis, aga jäi võrdluses teistega üheksandaks.\nViimases voorus sai Anwil küll kodus jagu CSU Sibiust 84:71 (22:14, 21:15, 24:16, 17:26). Eestlane viskas 18 minutiga tosin punkti, võttis viis lauapalli ja jagas ühe resultatiivse söödu.\nSama B-alagrupi võitis aga täisedu kuue võiduga Kristian Kullamäe klubi Bilbao, kes oli võõrsil üle Caledonia Gladiatorsist 78:59 (16:8, 18:18, 20:18, 24:15). Eestlane panustas 12 punkti, kahe lauapalli ja kolme resultatiivse sööduga.\nKolmeliikmelise A-grupi võitis Karl-Johan Lipsu klubi Botevgradi Balkan, kuigi kaotas viimases voorus võõrsil Lissaboni Sportingule 72:90 (16:23, 10:24, 29:21, 17:22). Lips tõi Bulgaaria klubi kaukasse 13 punkti, viis lauapalli ja kaks resultatiivset söötu.\n "
        },
        {
          "päis": "Riiber: Ilves on kindlasti üks neist, kes sel hooajal võite püüab",
          "sisu": "Kahevõistluse kaheksakordne maailmameister Jarl Magnus Riiber on valmis algaval hooajal taas maailmakarikasarja üldvõidu nimel võitlema. Norralase sõnul kuulub tema peamiste konkurentide hulka mitme teise kõrval Kristjan Ilves.\n \nMullu MM-võistlustel neli kulda võitnud ja viimastel aastatel maailmas kahevõistlust valitsenud Riiber pidi korraliku suvise ettevalmistuse järel sügisel kopsudega seotud viirushaiguse tõttu treeningutes pikema pausi tegema, kuid nüüd on 26-aastane norralane taas terve ja hooajaks valmis.\n\"Mulle oli see uus kogemus ja ma ei uskunud, et olen hooaja alguseks valmis. Arvasin, et Kuusamo ja Lillehammeri etapid tulevad liiga varakult,\" lausus Riiber ERR-ile. \"Aga järsku oli treenida jälle parem ja nüüd on enesetunne päris hea. Ma pole liiga enesekindel, aga terve kindlasti.\"\nRekordilised 57 MK-etappi võitnud Riiber mainib algava hooaja eel peamistest konkurentidest rääkides kolme nime. \"Tean, et Jens Oftebro on päris heas vormis. Julian Schmid on üks nendest, kes oli suvel väga hea,\" loetles norralane.\n\"Huvitav on näha ka seda, milline on Kristjan Ilvese tase. Tal ei olnud suvel parimad ajad, aga kui ta tuli lumele tagasi, siis oli tema tase väga-väga kõrge. Ta on kindlasti üks nendest, kes püüab sel hooajal võite.\"\nKuigi Riiber on võitnud juba rohkem kui enamik kahevõistlejaid, motiveerib teda jätkuvalt võimalus saada veel paremaks. \"Kahevõistluses on väga suur potentsiaal, mida võime saavutada, kui läheme iga detailini,\" lisas ta.\n\"Pole võimalik saada täiuslikuks, aga alati on võimalus paremaks saamise nimel töötada väikeste detailidega. See on kindlasti üks nendest asjadest, mis pakub mulle naudingut suviti ja talviti.\"\nKahevõistluse MK-sari algab Soomes reedel. Eelseisva nädalavahetuse MK-etappe näeb otseülekandes ETV2 ja ERR-i spordiportaali vahendusel.\n "
        },
        {
          "päis": "Läänemets: õpetajate palga tõstmiseks on rohkem argumente kui mittetõstmiseks",
          "sisu": "Sotsiaaldemokraatide esimehe, siseminister Lauri Läänemetsa hinnangul on valitsusel õpetajate palga tõstmiseks kümme korda rohkem argumente kui selle tõstmata jätmiseks.\n \nLäänemets ütles \"Esimeses stuudios\", et on veendunud, et valitsus leiab õpetajate palgatõusule lahenduse. Ta tõdes, et 2024. aastaks ei ole juba planeeritud palgatõusu võimalik muuta, sest riigieelarve on juba riigikogus arutamisel.\n\"Ma arvan, et ka Reformierakond ei kujuta ette, et aastal 2025 või 2026 õpetajate palk ei tõuse. /.../ Arvan, et meil on võimalik läbi rääkida 2025. ja 2026. aasta palgatõusust,\" ütles ta.\n\"Meil on koalitsioonivalitsus ja lõpuks peavad kõik lahendusega nõus olema. Täna meil pole seda ühist kokkulepet. Ja me pole ju valitsuses kokku leppinud, et õpetajate palk ei tõuse. Me seisame õpetajate palga eest,\" rääkis Läänemets.\nLäänemets ütles, et kui õpetajad hakkavad streikima, siis see võib poliitikuid panna mõistma, et argumente palgatõusuks on rohkem kui vastuargumente.\n\"Ma arvan, et ei tohiks streik tulla. Lapsed peaks saama hea hariduse ja õpetajad peaks saama õpetada. Ja see pole küsimus õpetajatele, et ärge streikige,\" sõnas ta.\n\"Ma olen kindel, et (streik) võib motiveerida arusaama, et ka see streik halvab majandust ja inimeste igapäevatööd väga oluliselt. Eriti kui arvestame seda julgeolekuolukorda ja kõike, millega see võib kokku sattuda, siis minu arvates valitsusel on kümme korda rohkem argumente, miks õpetajate palgatõusus kokku leppida – ja suures palgatõusus kokku leppida –, kui seda, miks me seda täna teha ei taha,\" rääkis Läänemets.\nSotsiaaldemokraadid ei ole nõus õpetajate palgaraha leidmise nimel väikekoolide sulgemisega.\n\"Teatud kohapeal, mõistlikkuse piires võime (koolivõrgu kokkutõmbamisest) rääkida, aga mitte, et läheme väikeseid ja vajalikke maakooli sulgema. Nüüd me näeme regionaalarenguga mittetegelemise negatiivseid pooli. Need koolid pole väiksed sellepärast, et nad oleks halvad, vaid me pole tegelenud inimeste töövõimalustega regionaalselt,\" rääkis ta ja lisas, et maapiirkondades elavad inimesed ei vastuta varasemate valitsuste tegemata töö eest.\n\"Lihtsalt minna tõmbama maakoole kõvasti kinni, seda me ei toeta. Kui on mõistlikud kohad, tõesti, keskkooliosa 30 õpilasega ei ole normaalne keskkool, seal on võimalik edasi minna,\" lisas ta.\nLäänemets ütles, et ka politseinike ja päästjate palgad peavad tõusma.\n\"Kui me räägime sellest, et riigieelarve tuleb parandada, korda teha, siis nõus, tuleb teha. Aga ei saa olla, et kes on riigi palgal, siis sellepärast peavad rohkem panustama riigieelarve kordategemisse. Ei ole nii, et iga kord kui riigirahandust korda teeme, asetame selle õpetajate, sotsiaaltöötajate, kultuuritöötajate, päästjate kukile. See ei ole ju loogiline.\"\nSoome piiripunktide sulgemise valguses ütles Läänemets, et Soomes on ebaseaduslike immigrantide piirile saabumise kasvu tõttu tõsine kriis, sest niisama piiripunkte ei sulgeta.\nEesti on valmis, kui ka siinsetele piiridele peaks surve suurenema. \"Meie oleme selleks valmistunud selles mõttes, et kõik korrad, kui Eesti aidanud teistel riikidel lükata tagasi illegaalesid piiriületusi, siis kõik need on ettevalmistus selleks, mis võib tulla või mis juhtub Soomes,\" rääkis Läänemets ja ütles, et immigrantide piiridele jõudmise taga on Vene eriteenistuste käsi.\n "
        },
        {
          "päis": "Uiboleht: noorte mängijate lisandumine on jalgpalliliidule oluline protsess",
          "sisu": "Eesti jalgpallikoondis kohtub järgmise aasta 21. märtsil Euroopa meistrivõistluste \nplay-off\n mängus Poola koondisega.\n \nEesti tagas EM-pääsme püüdmise võimaluse tänu edule eelmise aastal Rahvuste liigas ja Euroopa meistrivõistluste valikmängudes meie jaoks soodsatele tulemustele teistes valikgruppides.\n21. märtsil kohtub Eesti võõrsil Poolaga, kes on finaalturniirile pääsenud meeskondadest kõrgeima asetusega.\nKas koondis jätkab senise peatreeneri Thomas Häberli juhtimisel, on hetkel lahtine. Hinnangu tema tööle annab jalgpalliliidu juhatus 8. detsembri koosolekul.\n\"Me oleme andnud valiksarjale kiirhinnangu. Sarnaselt treeneritele ja mängijatele jalgpalliliit selle valiksarjaga rahul ei ole,\" lausus Eesti jalgpalliliidu arendusdirektor Mihkel Uiboleht ERR-ile.\n\"Meie vaatest, nimetagem seda põlvkondade vahetumiseks või uute, noorte mängijate lisandumiseks - see on meie vaatest positiivne protsess. See on alanud ja seda on viimased mängud näidanud. Lõpuks on treeneri otsus, kes konkreetses mängus mängib, aga peame seda protsessi oluliseks.\"\n "
        },
        {
          "päis": "ETV spordisaade, 22. november",
          "sisu": "Saatejuht Tarmo Tiisler\n \n"
        },
        {
          "päis": "Torm liigub öösel üle Eesti läänest ida suunas",
          "sisu": "Ööl vastu neljapäeva rullub üle Eesti lumetorm, mis muudab raskeks liiklusolud ja võib tuua kaasa elektrikatkestusi. Saaremaal on tuul juba tõusma hakanud, puhudes 13-14 meetrit sekundis, puhanguti 23 meetrit sekundis. Torm liigub öösel läänest ida suunas.\n \nKui saartel läheb juba kesköö ajal lumesadu üle vihmaks, siis mandril tuleb see põhiliselt alla lörtsi ja lumena, mis teevad teeolud neljapäeval keeruliseks. Vastu hommikut saartel nii sadu kui tuul nõrgenevad.\nMandri lääneosas saab suurem sadu läbi hommikuseks tipptunniks ja muutub ka vesisemaks, aga maas on tõenäoliselt vähemalt 10 cm jagu lund ja sõiduolud väga nirud. Ida-Eestisse jõuab tihe sadu hiljem, aga kestab veel ka hommikupoolsel ajal ja tuiskab.\nÖöselpPuhub lõuna- ja edelatuul puhanguti kuni 20, saartel ja rannikul kuni 25, vastu Läänemerd kuni 30 m/s. Õhutemperatuur on Ida-Eestis -3 kuni -7, Lääne-Eestis -2 kuni 3 kraadi, pärast keskööd lääne poolt alates tõuseb. Sõidutingimused muutuvad väga halvaks.\nNeljapäeva hommikul sajab Ida-Eestis veel lund ja lörtsi ning ka tuiskab, lääne pool on sajuhooge hõredamalt ning tulevad alla lörtsi- ja vihmana, on jäiteoht. Puhub valdavalt edelatuul 5-10, puhanguti 15 m/s. Õhutemperatuur on -1..+2, saartel ja läänerannikul kuni 5 kraadi. Teepinnad on 0 lähedased ja tuleb valmis olla libeduseks.\nKeskpäevaks taandub suurem sadu Peipsi taha. Päeva jooksul tuleb vahetevahel lörtsi- ja vihmahooge. Ennelõuna on siin-seal sajuhoogudega ja sajab nii lörtsi kui vihma. \nÕhtuks jõuab juba uus tihe lörtsisadu, sest Botnia lahelt läheneb madalrõhkkond, mis tuleb ööl vastu reedet Eesti kohale, toob rohkelt märga lund lisaks ja lumekiht võib veel 10 cm võrra kerkida. Päeva peale nihkub tihedam sadu Lääne-Eesti kohale. Öö on 0-kraadi lähedane, päeval temperatuur pigem langeb ja maha sadanud lumi ära ei sula. Teed on lume-lörtsisegused, libedad ja sõiduolud on nirud.\nPärastlõunal jõuab saartele uus tihe lörtsisadu ja laieneb õhtuks mandrile, sekka tuleb ka vihma. On jäiteoht! Tuul sisemaal nõrgeneb 3-9 m/s ja puhub lõunakaarest, saartel ja rannikul puhub edela- ja lääne-, õhtul loodetuul 5-10, puhanguti 14, vastu Läänemerd ja Liivi lahe ääres kuni 18 m/s, Õhutemperatuur on -1 kuni 2, Lääne-Eestis 3 kuni 6 kraadini.\nNeljapäeva hommikul tuleb varuda sõiduks märksa enam aega.\n "
        },
        {
          "päis": "\"Pealtnägija\" uuris õigussüsteemi hambutust petturite peatamisel",
          "sisu": "52-aastane saarlane esitles end rahvusvahelise suurettevõtja ja Rootsi miljardäri väimehena ning hullutas selle identiteediga Eestis ohvreid nii romantiliselt kui rahaliselt. See on ühtaegu nii naljakas kui ka õpetlik näide, kuidas kelmide vastutusele võtmine on väga keeruline.\n \nLibaperekond, kus on kaksikud, kelle isa olevat Eesti mees ja ema Rootsi miljardäri tütar, on vaid üks näide uskumatult jultunud ja detailsest valeidentiteetist, mille lõi endale 52-aastane Saaremaalt pärit Marek Stell. Kusjuures isegi see on tal elu jooksul juba vähemalt neljas nimi.\nTänavu septembris kohtupinki jõudnud mees on süüpingis malbe olekuga härra, nii kannatanute kui ka uurijate sõnul on ta aga superpetis ja erakordne inimkameeleon.\n\"Sellist inimest ma enda praktikas varem kohanud ei ole, ehkki ma olen varem korduvalt erinevate kelmusi toime pannud isikutega kokku puutunud,\" ütles ringkonnaprokurör Mariana London.\nSummad, mida täna Marek Stelli nime kandev 52-aastane mees kriminaalasja ohvritelt tinistas, ei ole võib-olla tohutud, küll aga on tema karjäär pöörane ning – mis veel olulisem – õpikunäide, kuidas külma kõhuga aferistid saavad pikalt ja pidurdamatult tegutseda.\nMarek Alle – nagu on tema sünnijärgne nimi – nägi ilmavalgust 22. juunil 1971, käis Leisi koolis ja on elanud enamuse elust selles väikeses alevikus Saaremaa põhjarannikul. See ei takistanud aga mängida – liialdamata – globaalse haardega mängu, kus ta tinistas ohvreid nii romantiliselt kui rahaliselt.\n\"Ta valetab, ta petab, ta ise usub seda, mida ta valetab. Ja see ongi sellistele inimestele väga tüüpiline käitumismuster,\" rääkis petturi ohver Kaisa.\nLubas luksuslikku elu\nEsimesed tõendid, et Marek hakkas kasutama Rootsis elava pururikka eesti ärimehe identiteeti, pärinevad nullindate lõpust. Pille ja Kaisa esinevad varjunimede all, sest nende lugu on delikaatne ning naiste praegused pered ei tea kõiki detaile. Pille langes meie loo donžuaani võrku 2009, Kaisa 2012. Nende liimile võtmine toimus umbes kolmeaastase vahega, aga lood on väga sarnased.\n\"Ta ütles, et ta elab Rootsis. Ja ma tahtsin talle külla tulla ja ta ütles, et sa ei saa külla tulla, kuna meil on selline piirkond Rootsis, kus elavad ainult rikkad, ja sinna turvaväravast lastakse sisse ainult teatud inimesi ja me ei ole isegi kihlatud veel. Ja siis vahest, kui me rääkisime telefoniga, siis ta rääkis midagi rootsi keeles, et teda lasti sisse võib-olla ja siis ta midagi ütles ja tema naaber on ABBA, ma ei mäleta, keegi sealt – mees või naine, ma ei mäleta – ta käib tema koeraga jalutamas,\" kirjeldas Pille.\n\"Need lood, kuidas me hakkame elama Rootsis, Kanadas, Šveitsis, neid kohti oli üsna palju, kus me kõik hakkame elama. Mina hoolitsen laste eest, me kindlasti saame lapsi. Ja siis tema teeb tööd ja siis me käime aastavahetusel kindlapeale Viinis kontserdil. Ja no ikka selline suursugune elu,\" rääkis Kaisa.\nMees esitles end eelmisest naisest ja lapsest lahus elava ettevõtjana, kelle põhikodu on Rootsis, elustiil üliluksuslik ning tutvusring ülemaailmne, ulatudes presidentide ja printsideni. Samas – nii uskumatu kui see takkajärgi ei kõla – ei teadnud esimene pruut pikka aega, mis on mehe päris nimi.\nPillele esitles pettur end Marki nime all. \"Et ma ei tohtinud nuhkida, et ta on nii rikas./.../ Mul oli see mõte isegi, ütlesin emale ka, et ma sooviks, et ta ei oleks rikas, et ta oleks tavaline, siis ta sobiks mulle või ma oleks tema tase. Ma olin väga armunud temasse,\" rääkis Pille.\nNaiste kaela jäid võlad\nTakkajärgi on teada, et sel perioodil vahetab Marek Alle ametlikult nime Marek Tammeks. Samal ajal kasutab ta kirjades ja erinevates suhtlustes lisaks ka nime Marek või Mark Ollen.\nMõlemat daami hurmas ta roosisülemite ja välismaa reisidega ning lõpuks plaaniti koos elama hakata, milleks vaadati mõlemaga välja elupinnad Tallinnas.\nVarsti pärast suhte algus tegi Marek Pillele, kellel on majandusharidus, ettepaneku alustada ka koos äri, mis pidi tuginema mehe headele kontaktidele üle ilma. Kaisale rääkis oma väidetavatest lähedastest suhetest välisriikide valitsejatega.\nMõlemad naised said ühel hetkel teada, et rikas ärimees viibib enamike komandeeringute ajal hoopis kas Leisi külas ema juures või oma esimese naise ja lapsega. \"See, et ta oma naisega tegelikult veel üldse koos elas, ma arvan, tuli välja üldse võib-olla alles mõne aasta pärast. Ta kogu aeg laveeris,\" rääkis Kaisa.\nKokkuvõttes kõrbes nii äri kui ka isiklik suhe. Tagantjärgi arvutab Pille, et hävis investeeringute ja laenudena kümneid tuhandeid eurosid. \"See ei ole ainult see, et ta äris valetab. Tähtis on ju see ka, et ta mind naisena ei peta, kui mina olen talle truu,\" ütles ta.  \nPõhjus sellest kõigest rääkida pole ainult, et lugu on pikantne, vaid see toob ka ilmekalt välja, kuidas ohvritel on väga raske tausta kontrollida. Pille tegi isegi veebi postituse, kus hoiatas Marki või Mareki eest. Aga kuna mees vahetab nimesid nagu mõni sokke, siis seda peaaegu ei märgatud. Lisaks on enamik tema varasemaid karistusi ja kohtuasju kas kustutatud või anonümiseeritud, mistõttu nende üles leidmiseks tuleb palju vaeva näha.\nTingimisi karistatud\nTakkajärgi joonistub välja, et ülalnimetatud ülemaailmsete ambitsioonidega firma pankrotistus 2011, aga nüüd juba ametlikes dokumentides Marek Tamme nime kandnud mees pettis mitmeid Eesti ja välismaa ettevõtteid fiktiivsete autotehingutega edasi, võltsis dokumente ja keerutas rahasid mimel moel oma taskusse.\nSee tõi talle 2014. aastal kaasa kriminaalkaristuse, 2017. aastal eraisiku pankroti ja veel ühe kriminaalkaristuse ning 2019. aastal veel ühe kriminaalkaristuse.\n\"Ta on korduvalt kohtu alla antud seoses kelmuste toimepanemisega. Sinna on lisandunud ka dokumentide võltsimine, võltsitud dokumendi kasutamine, pankrotivara varjamine, maksejõuetuse põhjustamine, et tema minevik on päris kirju,\" sõnas ringkonnaprokurör Mariana London.\nKõik karistused määratakse aga tingimisi, sest keegi füüsilist viga ei saanud ja paharet lubab kahju hüvitada. See võimaldab teiste ohvrite ees mängida edasi laia lehte. Näiteks – näitamaks kui kõva mees ta on – saadab Marek 2017. aasta sügisel Kaisale paberi, justnagu oleks ta kutsutud presidendi vabariigi aastapäeva vastuvõtule.\n\"Teda oli üksinda kutsutud presidendi vastuvõtule Estonia kontsertsaali. Aru ma sain sellest, et see on tema enda produtseeritud siis, kui tuli välja, et tollel aastal president pidas vastuvõttu hoopis Tartus ERM-is,\" rääkis Kaisa.\nEsineb Rootsi miljardäri väimehena\nDaamide südamete murdmine ja pettused autoäris on alles harjutus suuremaks rollisoorituseks. Tekstiiliiäris tegutsev Peeter Annion tutvub meie loo peategelasega 2018. aasta suvel läbi ühiste tuttavate.\n\"Kui ta minu ellu tuli, siis ta oli kahe nime all. Tal oli meilikonto Marek Tamm ja kohe tekkis ka Marek Lundberg. Nii et ta mõlema konto pealt saatis kirju,\" rääkis Annion. Lundbergi nime hakkas ta kasutama esitledes end miljardäri väimehena. \"Rootsis elab üks miljardär, Fredrik Lundberg, kellele kuulub ka Skanska, Volvo, ICA, Handelsbanken. Tal on osalused mitmetes firmades ja ta on üks Euroopa rikkamaid mehi. Ja Fredrik Lundbergil on ühe mannekeeniga abieluväline tütar Johanna ja see nüüd siis armus Marekisse,\" kirjeldas Annion.\nSel hetkel on Marekil ametlikult pankrot, ärikeeld ja kriminaalkaristus, mistõttu ta peab käima kirminaalhooldaja juures, aga samal ajal esineb ta Marek Lundbergina ning jätab mulje heade kontaktidega aga kiivalt varju hoidvast suurärimehest. Tal on tugevalt tuunitud fotodega Facebooki konto, kus pildid uhkest elust ja üle 4000 sõbra.\n\"Kui me tema Facebooki kontot vaatasime, siis seal olid kõik meie riigikogu liikmed, avaliku elu tegelased ja reaalselt ta suhtles nendega, reaalselt ta tšättis nendega, saatis pilte. Kõik see oli niivõrd üles ehitatud, et tundus tõeline selline tegija,\" kirjeldas Annion.\nKa Johanna Lundbergil, keda Marek esitleb oma pruudina, on miljardäri tütrele sobilik konto, kuigi samal ajal piirab ta Eestis endiselt ka Kaisat. \"Ta püüdis kogu aeg näidata, kes on tema uus väljavalitu. /…/ Ma alguses jäin isegi seda Lundberg Johannat uskuma. See oli nii usutavalt üles ehitatud,\" rääkis Kaisa.\nJohanna Lundberg oli aga Mareki poolt välja mõeldud tegelane. Marek väitis, et on vana Lundbergi osalusega tekstiilifirma Lindex nõukogu liige ja kuna Peeter tegeleb samuti suka-, soki- ja pesutoodetega, teeb ettepaneku ühist äri ajada.\n\"Ta tegi mulle ettepaneku, et Lindex tahab laieneda Kanadasse. /.../ Et kuule, me saame ju koos päris suure äri püsti panna,\" rääkis Annion, kellel toona ei olnud aimugi, et Marekil on seadusega probleeme olnud.\nMarek saatis Peetrile pilte, kuidas suusatab koos rootsi pärijannaga Falunis ja ööbib pöörases häärberis, kuidas tema kolleegid Lindexi kontoris tööd murravad või koopia pangaülekandest 28 miljonile eurole, mis olevat üks eelmine edukas tehing, kust tuleb kapital Peetri ja Mareki ühisteks ärideks.\nAnnion pidas pikki kirjavahetusi väidetavate Rootsi ja Kanada partnerite ning Johanna Lundbergi endaga. Praeguseks on selge, et vastavad e-mailiaadressid olid Mareki loodud.\nMiljardäride pere esindajana esinedes puges varem karistatud kelm samal ajal Eestis külje alla ka tuntud poliitikutele, kellele lubas näiteks toetust oma olematutelt välismaa sugulastelt või firmadelt. Teise käega tinistas ta ettevõtjaid, lubades investeeringuid, laene või sponsorlust. Näiteks lubas ta aidata Saaremaale rajada Lundbergi rahadega suure tennisekeskuse.\n\"Me tuvastasime kriminaalmenetluse käigus, et mitte midagi sellist, mida ta lubas, tegelikkuses ei eksisteerinud. Ja me tuvastasime ka seda, et kõik need lubadused, mida ta lubas, need olid täitmatud,\" ütles London.\nVõltsib nimesid ja e-mailiaadresse\nPeeter Annionil on sadu kirju meilis ja siderakendustes, kus Mareki suuniste järgi valmistatakse ette ühiste firmade loomist Suurbritannias, Rootsis ja Kanadas ning Annioni ja tema tütre Rootsi kolimist, millega seoses vahetatakse isegi kirju kellegiga, keda Peeter peab Rootsi migratsiooniametiks.\n\"Ta lõi ka Rootsi migratsiooniameti e-postkasti aadressi, millelt siis saatis kannatanutele kirju. Ja samuti lõi ta Rootsi panga Svensk Handelsbanken meiliaadressi, millelt ta siis ka saatis kannatanutele enda väidete kinnituseks e-kirju. Ja selle kõigega siis lõigi kannatanutele näiliselt usaldusväärsuse,\" kirjeldas London.\nÜhel hetkel lisandus idee hakata ajama Lundbergide äriimpeeriumi osana rahvusvahelist õlleäri. Sellesse püüdis Marek samuti kaasata mitmeid inimesi Eestis ja töötatigi välja kaubamärk Vikings Beer koos visuaalse identiteedi ja proovipartiidega. Tagantjärgi on teada, et teiste seas pakkus ta õlleäri näiteks poliitik Kert Kingole ja tema abikaasale.\nKõige selle käigus küsis Marek nii Peetrilt kui teistelt ohvritelt raha erinevate kulude katteks, alates firmade asutamisest kuni elamislubadeni. \"Olidki lubadused, olid ettekäänded ja kuidagi oli ka see, et kannatanud olid juba mingi osa rahast ära maksnud ja nad ei soovinud sellest ilma jääda ja nad lootsid tegelikult lõpuni, et Marek Stell ikkagi oma lubadused täidab ja nemad lubatud kasumi saavad,\" rääkis ringkonnaprokurör.\nKui ükski lubadus ei realiseeru ja ohvrid kannatamatuks muutuvad, keerab Marek vinti peale. 2019. aasta suvel teatas ta, et Johanna on rase. 16. augustil 2019 kirjutab ta Peeter Annionile, et Johanna läheb sünnitama ja 17. augustil edastab pildi ja väidab, et sündisid kaksikud. Marek luuletab uskumatu detailsusega, kuidas käib elu vastsündinutega Rootsi miljardäriperes, kirjeldades näiteks, kuidas lapsed on kordamööda palavikus.  \nMiljardäri väimehe kuvand hakkas 2019. aasta sügisel siiski murenema sedamööda, kuidas Annionil tekkis kontakt ka teiste inimestega, keda ta oma avantüüridesse kaasas. Paraku keeldusid paljud algul uskumast, et see on miraaž.\n\"Pealtnägija\" suhtles takkajärgi kümnekonna ohvriga, kes ei soovi kaamera ette tulla, sest häbenevad haneks tõmbamist. Kõiki pöördeid on korraliku romaani jagu, aga kui kannatanud lõpuks ärakavad ja ettekäänetest enam ei piisa, läheb Marek mitme suhtes vasturünnakule.\nNäiteks Peeter, kes oli enda arvutuste kohaselt kaotanud nii eraisikuna kui oma firmade alt ligi 30 000 eurot, saatis mais 2020 Marekile ultimaatumi, aga vastukäik on eriti üllatav ja alatu. \"Marek hakkas mulle valmistama süüdistust pedofiilias, et mina olen tema tütart püüdnud ahistada. Noh, see oli maksimum juba minu jaoks,\" rääkis Annion. Samal ajal edastas ta selle sisuga sõnumeid ka Kaisale.\nEriti üllatav detail on, et Marek ise levitas materjale, millest on näha, et kuriteoteate politseisse aitas tal juunis 2020 koostada Kert Kingo, kes toona juhtis Riigikogu niinimetatud kapo kontroll-komisjoni. Ringkonnaprokurör Mariana London kinnitas, et seda ka uuriti ning mingeid aluseid Mareki süüdistusele ei olnud.\nVõtab süü omaks\n2020. aasta augustis korjab Annion kokku grupi kannatanuid ja annab lõpuks sisse kuriteoteate Mareki vastu. Samal sügisel ilmuvad Tamm-Lundbergi kohta esimesed artiklid Äripäevas ja Saarte Hääles, hiljem ka \"Kuuuurija\" saates. Mees valetab ajakirjanikel suud-silmad täis, jääb oma suurärimehe legendile truuks, räägib tellitud laimust, mille taga on Peeter Annion, ja tagatipuks palkab advokaadi, kes saadab ähvarduskirju nii tema ohvritele kui ajakirjanikele.\nKolm aastat hiljem, tänavu suvel läheb mull aga suure pauguga kohtus lõhki, kui loo peategelane, kes vahepeal omandas juba uue nime Marek Stell, võtab süü omaks.\nKriminaalasjas on neli kannatanut kahjusummaga kokku 60 000 eurot. Stellile mõistetakse kaks kuud šokivangistust, ülejäänud karistus kaks aastat, üks kuu ja 27 päeva jäetakse tingimisi kohaldamata nelja-aastase katseajaga. Kannatanute hagid rahuldatakse täies ulatuses.\nKogu lugu on filmilik, aga selles on ka mitu laiemat õppetundi. Esiteks on sellised kelmid vaieldamatult omamoodi andekad ja karismaatilised. Teiseks on neil harukordne haistmine ära tunda inimesed, kes on vaimselt haavatavad. Kolmandaks oskavad nad õiguskaitset enda pilli järgi tantsima panna, näiteks menetlusi venitada. Neljandaks, paljudel ohvritel on häbi või nad loodavad viimase hetkeni – äkki mina saan raha tagasi. Ja lõpuks, kui petis on nurka surutud, tõstab ta käpad püsti ja palub kergemat karistust, kuid hüvitamiseks pole temalt miskit võtta.\nKui Pealtnägija Marek Stellilt kommentaari küsib, läbime samad faasid: eitus ja vassimine, ähvardused ja enesehaletsus, aga kaamera ette ta tulla ei taha. Ehkki ta tunnistas süüd, andis Stell sisse apellatsiooni, kus rõhub enda ja lähedaste tervisele ning palub end vabadusse jätta. Selle peale küsivad ohvrid – aga meie tervis ja meie lähedaste kannatused? Võib olla üsna kindel, et see saaga ei ole lõppenud.\n "
        },
        {
          "päis": "Viimsi alistas tugeva Läti klubi",
          "sisu": "Eesti-Läti korvpalliliigas üllatas tabeli viimaste sekka kuuluv Viimsi kodus 79:74 (20:28, 17:21, 20:17, 22:8) esikolmikusse kuuluva Riia Zelli üle.\n \nSuurema osa mängust juhtis Zelli, aga viimasel perioodil enam korvid ei tulnud ja Viimsi võttis järele. 69:74 taga olnud Eesti klubi lõpetas kohtumise viie minuti jooksul 10:0 spurdiga.\nÜleplatsimees oli 24 punkti ja 13 lauapalliga Viimsi ääremängija Artjom Kovaljov, 18-aastane tagamees Stefan Vaaks panustas 21 silmaga. Riia parim oli 16 punktiga Isiah Osborne.\nKolm päeva varem ka teise Läti klubi Liepaja \nalistanud\n Viimsi teenis seega kümne kaotuse kõrvale kolmanda võidu. Zelli (8-3) hoiab tabelis Kalev/Cramo (8-0) ja Prometei (7-1) järel kolmandat positsiooni.\n "
        },
        {
          "päis": "Aktuaalne kaamera kell 21:00",
          "sisu": ""
        },
        {
          "päis": "Narvas on tänavu jõulukuusk nii keskväljakul kui ka Raekoja platsil",
          "sisu": "Narva sai tänavu kaks jõulukuuske. Esialgu taheti neid püsti panna lausa kolm, kuid raha jäi väheks ja seepärast piirduti kahega – üks linnavalitsuse, teine volikogu ette.\n \nKui linnal on mitu südant, peab ka kuuski olema rohkem kui üks. Narva esinduskuusk pandi nagu ikka, keskväljakule, Peetri platsile. Seal on linnavalitsus ja seal käivad narvakad uut aastat tähistamas. Kuid sel aastal sai kuuse ka Narva ajalooline linnasüda, Raekoja plats.\n\"Raekoja hoone on praegu muutunud administratiivhooneks ja suure tähtsusega hooneks, kus toimuvad ka erinevad üritused ja siin tegutseb ja korraldab oma tööd meie linnavolikogu, meie linna võim. Ja me mõtleme ja loodame, et see idee meeldib linnaelanikele ja ka külalistele ja see toimub ka järgmisel aastal,\" ütles Narva linnamajandusameti direktor Natalja Šibalova.\nLinnaelanikel pole teise kuuse vastu midagi. Ilusaid kuuski peabki olema palju.\n\"See näeb juba ilus välja ja kui talle ehted külge pannakse, saab sellest mõnus koht pildistamiseks ja jalutamiseks. Mulle meeldib väga, seda on kindlasti kena vaadata,\" rääkis Anastassia.\nRaekoja platsi kuusel võib olla ka sümboolne tähendus, sest ega keegi kohalikest ei tea või ei mäleta, kas sinna on üldse kunagi kuuske püsti pandud. Nii et väga suure tõenäosusega võib see olla läbi ajaloo esimene Narva Raekoja platsi jõulukuusk.\nRaekoja platsi kuuse kõrvale kolib sel aastal ka Narva jõuluküla.\n "
        },
        {
          "päis": "Katariina Unt: olen klappidega, vanamoodne ja konservatiivne",
          "sisu": "Katariina Undi lavastuses \"3õde\" mängivad õdesid kolm näitlejannat, kes kõik on erinevatel aegadel olnud tema õpilased. \"Ringvaatele\" rääkis Unt, et tänapäeva noored näitlejad eristuvad ja puudutavad emotsionaalselt, samal ajal kui iseennast tajub ta vanamoodsa ja konservatiivsena.\n \n\"Koolis neid õpetades ilmnes kõigi nende puhul juba väga varakult midagi, mis hakkas mind kohe lähemalt huvitama,\" ütles Unt. \"Nad eristusid ja mõtlesin, et nendega oleks huvitav ja intrigeeriv ka midagi professionaalselt koos teha.\"\n\"Ester Kuntu on minu jaoks psühholoogilise näitlejameisterlikkuse väike ime. Tema kehastumisvõime on midagi sellist, et ta alati puudutab mind väga sügavalt, ta suudab empaatiliselt panna endale kaasa elama,\" ütles Unt. \"Maria Paiste on huvitav kombinatsioon erinevatest võimetest. Ta muutub eriliseks, sest ta intrigeerib. Anumaile jään ma alla, ta on ajast ees, ta ei ole jõudnud veel täpselt oma aega.\"\n\"Sellepärast ma oma tööd nii väga armastan, et iga kord süüvin teemasse või ajastusse, mida ma ise nii hästi ei tunne,\" ütles Kuntu, kes kehastab lavastuses Mašat.\nUnt peab Tallinna lavakunstikooli ja Viljandi kultuuriakadeemia näitlejaõpet erinevaks. \"Lavakas on näitlejaõpe klassikalisema suunaga, Viljandis on etenduskunstide idee erinevate meediumite sümbioosis. Meil on näiteks kaameraõpe kohe baasõppes sees.\"\n\"Oma õpetajaga on lihtsam ühise keele mõttes,\" ütles Maria Paiste, kes kehastab õde Olgat. \"Me ei pea hakkama üksteise keelt õppima. Arvestades, et me kõik oleme olnud tema õpilased erinevatest ajajärkudest, siis see on olnud üks väga huvitav kohtumine.\"\n\"Mulle meeldib olla laval, töötada sellel alal, aga see ei pea tähendama mingeid kindlaid piire,\" ütles Anumai Raska, kes kehastab lavastuses õde Irinat.\n\"Mina ise tajun ennast oma erialal suhteliselt kandiliselt, ma olen klappidega, vanamoodne ja mingites arusaamades konservatiivne, seisma jäänud, mahajäänud, ajast ja arust mingis mõttes. Aga püüdlus õppida, kogeda, aru saada, otsida veel midagi ka endas on suuresti Anumai teene.\"\n "
        },
        {
          "päis": "Parvlaeva Amalie päästja: nii suuri päästeoperatsioone on õnneks harva",
          "sisu": "Ruhnust Kihnu teel olnud parvlaev Amalie vajus kreeni, pärast mida käivitas politsei- ja piirivalveamet päästeoperatsiooni inimeste evakueerimiseks laeva pardalt. \"Ringvaates\" rääkis päästja Jarno Kalind, et nii suuri ja raskeid päästeoperatsioone tuleb õnneks ette väga harva, kord kümne aasta jooksul.\n \n\"Merevalvekeskus andis meile teada, et 14 inimest on hädas, valmistuge väljalennuks. See ei olnud tavapärane kõne,\" ütles päästekopteri kapten Tanel Liblik.\n\"Meie ülesanne oli lennata kiirelt välja ja anda inimestele abi. Hindasime meeskonnaga, millised on riskid, kuidas saame inimesed päästa, milliseid vahendeid kasutame,\" ütles päästekopteri vintsioperaator Jarno Kalind. \"Mõeldi läbi kõik ohuolukorrad.\"\n\"Otsus vintsimiseks tuli juhtimiskeskusest,\" selgitas Liblik. \" Kui selgus, et inimeste pardale jätmine on ohtlikum kui nende päästmine\".\n\"Kõigepealt otsisime välja koha, kust vintsimist alustada ja siis lasime päästja laevatekile,\" kirjeldas Kalind ohtlikku olukorda tuulisel merel. \"Päästja võttis vahendid kaasa, kuid tormisel merel oli see väga raske ülesanne. Aga olime neid ohuolukordi treeningutel harjutanud.\"\n\"Et me sellega hästi hakkama saime, oli puhtalt pidevate treeningute tulemus,\" lisas Liblik.\n\"Päästja jäi laevale ja saatis inimesed ükshaaval üles,\" kirjeldas Kalind. \"Vintsioperaator võttis inimesed üleval vastu. Kõik inimesed olid hea tervise juures. Korve, millega transporditakse haigeid ja lamavaid inimesi, vaja ei läinud. Seitse inimest tõime laevalt ära, ühe viisime haiglasse.\"\n\"Selliseid suuri päästeoperatsioone tuleb päris harva ette. Kord kümne aasta jooksul. Mul oli viimati selline suurem päästeoperatsioon 2000. aastal, kui Hiiumaa lähistel Vene laevalt oli vaja päästa 13 meremeest,\" ütles Kalind.\n "
        },
        {
          "päis": "Christian Diorile ennustati, et ta saab kuulsaks ja teenib raha naiste abil",
          "sisu": "Esmakordselt saab Eestis näha nii suurt hulka maailmakuulsa moekunstniku Christian Diori haruldasi ja kalleid kleite. \"Ringvaates\" rääkis fondi asepresident Cristophe Dubois Rubio, kuidas õnnestus legendaarsel moeloojal nii lühikese aja jooksul moemaailma nii võimsalt muuta.\n \nKeila-Joa lossis on välja pandud Christian Diori klassikalised, tänaselgi päeval väga moodsad kleidid, mis kuuluvad Diori moemaja loomingu hulka. Näitus on kokku pandud maailma ühe olulisema eramoekollektsiooni, Aleksandr Vassiljevi fondi kogu kleitidest.\n\"Pealtnäha on kleit lihtne, aga tegelikult võttis selle tegemine palju aega. Kleidi kvaliteet on vapustav,\" ütles Cristophe Dubois Rubio, Aleksandr Vassiljevi fondi asepresident \"Inimesed tahavad neid kleite näha. Unistada ja saada inspiratsiooni.\"\nKuigi Dior lõi elu jooksul sadu disaine, jõudis ta moe juurde alles elu lõpuaastail. Esialgu tegeles Dior hoopis maalikunstiga.\n\"Ta oli pärit rikkast perekonnast, mida tabas pankrot pärast 1929. aasta majanduskriisi,\" ütles Dubois Rubio. \"Dior asus tööle galeristina ja müüs maale. Tema töödest võib näha tema seoseid maalikunstiga. Siis hakkas ta joonistama moekunstnikele. Moeloojana hakkas ta töötama üsna oma elu lõpul. Tema elu jäi kahjuks lühikeseks, ta suri 1957. aastal.\"\nOma esimese ja kohe eduka kollektsiooni tõi Dior välja 1930-ndate lõpus. \"Kõige suurem edu saabus 1947. aastal,\" ütles Dubois Rubio. \"Ta muutis moodi. Jõulistest naistest said lillenaised.\"\nPärast teist maailmasõda oli mood eelkõige praktiline. Lõige oli lühike, sest kangast oli vähe ning jõuliste õlgadega, sest kõik olid mundritega harjunud.\n\"Dior vormis õlgu, disain rõhutas kleidi õhulisust,\" ütles Dubois Rubio. \"Aga mitte kõigile ei meeldinud uus mood. Ameerika naised korraldasid kollektsiooni järel proteste ja tahtsid sellest moest loobuda. Aga Dior oli ka suurepärane ärimees, kes tegi USA-s hinnad odavamaks ja müüs Euroopas, kus tema moodi kõrgelt hinnati, kallimalt. Odava hinnaga hakkasid ameeriklannad tema moeloomingut ostma. Dior otsustas muuta siluetti. Seda peab oskama kanda, et elegantne välja näha. Disaineril peab olema selge ettekujutus.\"\n\"Noorena oli Dior kohtunud selgeltnägijaga, kellel oli talle väga selge sõnum. Ta ennustas, et Dior saab kuulsaks ning teenib raha naiste abil. Täpselt nii juhtuski. Kui kõik moebrändid täna ritta seada, on Christian Dior endiselt esimene,\" ütles Dubois Rubio.\n "
        },
        {
          "päis": "Paldiski endise tuumaobjekti betoneeritud reaktorites on kiirgusallikaid, aga tuumkütust pole",
          "sisu": "Paldiski endise tuumaobjekti betoneeritud reaktorites on kiirgusallikaid, kuid tuumkütust pole, seda tuvastas reaktorite läbivalgustamine. Need teadmised on olulised objekti turvaliseks lammutamiseks tulevikus.\n \nSelle nädala kolmapäeval lõppes Paldiski endisel tuumaobjektil teise reaktori läbivalgustamine müüontomograafiaga. Müüonite läbistusvõime on palju suurem röntgen- ja gammakiirgusest ja müüontomograafia võimaldab näha läbi suurte objektide. Nii joonistuvad välja erinevate tihedustega alad – tekib pilt. Enamus raskemaid kiirgusallikaid asetsevad reaktori kaane peal, näitas tomograafia. Betoneeritud on ka ruume, vahekäike ja luuke, et takistada ligipääsu laeva sisemusse.\n\"Siin hakkab välja joonistuma selline L-kujuline objekt. Kaane peal on selgesti eristatavad oluliselt tihedamast materjalist ruum, mida on alust arvata, et need on otsitavad lahtised kiirgusallikad oma pliikonteinerites,\" selgitas G-Scan läbivalgustustööde projektijuht Andres Nurme.\n\"On tegemist Co-60 (koobalt 60) kiirgusallikatega. Praeguste rekonstruktsioonide tulemusena võime kindlalt väita, et tuumkütust reaktorites enam ei ole,\" lisas ta.\nReaktorite sisemuse kaardistamine on tähtis endise tuumaobjekti tuleviku planeerimise seisukohalt.\n\"See kompleks on plaanis lammutada kogu ulatuses. Alustatakse sellestsamast reaktorisektsioonist, kus me praegu oleme. /.../ Hakatakse ülevaltpoolt kihtide kaupa saagima. Praeguse müüonpildi abil saame ette paremini teada, kus need kiirgusallikad asuvad, et see saag ei läheks kiirgusallikale pihta,\" rääkis AS A.L.A.R.A keskkonnatehnika spetsialist Alari Kruusvall.\nPaldiski tuumaobjekt oli nõukogude tuumaalveelaeva makett, kus meremehi välja õpetati. Seda hakati ehitama juba 1960. aastatel. Likvideerima peab objekti, sest pole teada, kui vastupidav on selle põhi.\n "
        },
        {
          "päis": "ERR Amsterdamis: küsitluste järgi võib Wilders valimised võita",
          "sisu": "Hollandi valimised võib viimaste arvamusküsitluste järgi võita paremäärmuslikuks peetud Geert Wilders. Amsterdamis valimas käinud inimesed ütlesid, et nad ei usu seda, kuid kui Wilders võidab, siis peab ta saama võimaluse valitsuse moodustamiseks.\n \nAmsterdam on vasakpoolne linn ning valimispäeval leiab sealt vaid paremäärmuslikuks peetud Geert Wildersi vastaseid. Ent toetusreitingute põhjal võib olla ta Hollandi valimisi võitmas. Kohalikud seda ei usu.\n\"Ma eeldan, et seda ei juhtu ja ta ei saa suurimaks erakonnaks. Aga see on võimalus,\" sõnas Onno.\n\"Ma ei usu sellesse ja ei looda, et see teoks saab. Loomulikult me elame demokraatias ning kui ta on esimene, siis ta on esimene. Aga ma ei usu seda,\" ütles Binte.\nHoolimata tema vastasusest usuvad inimesed, et võidu korral peab Wilders saama õiguse valitsus moodustada.\n\"Arvan, et kui ta võidab ja saab riigis enim hääli, siis ma ei arva, et teised erakonnad saaksid ta lihtsalt välistada. Kui ta toetajad on 25-30 protsenti inimestest, siis ei saa teda lihtsalt ignoreerida. Kui ta võidab, siis ma arvan, et teised erakonnad peaksid kindlasti andma talle võimaluse,\" rääkis Dennis.\n\"Kampaania ajal muutus ta veidi mahedamaks. Ma mäletan, et poliitikukarjääri alguses oli ta väga otsekohene ja kõige vastane, aga ta on muutunud pehmemaks. Ehk kui ta mõtleb seda, mida ütleb, et ta seisab kõigi eest, siis miks peaksime teda kartma?\" kommenteeris Talia.\nHollandis valimisi jälgiv ERR-i ajakirjanik Joosep Värk rääkis \"Aktuaalsele kaamerale\", et Geert Wilders on seekordsetel valimistel muutnud seni enda põhiteemaks olnud immigratsiooni n-ö keskvälja teemaks, millest räägivad kõik erakonnad.\n\"Küll mitte päris läbi identiteedi ja islami prisma, millest Wilders on kogu aeg rääkinud, vaid rohkem läbi praktiliste probleemide. Ja tegelikult ka Wilders ise selles kampaanias on pehmenenud ja rääkinud rohkem neist samadest praktilistest probleemidest,\" lisas ajakirjanik.\nJoosep Värk märkis, et Wildersi kõrval on võidulootus ka Mark Rutte ja Frans Timmermansi erakondadel.\nHollandi valimised toimuvad alati väga erinevates ja huvitavates kohtades. Näiteks maailmakuulsa maalikunstniku Vingent van Goghi muuseumis või siis vanas kirikuhoones, kus asub praegu õlle pruulikoda.\n\"Ma arvan, et oleme esimene valimisjaoskond Hollandis, mis asub pruulikojas. Pruulikoja kõrval oleme ka kirik. On teisi kirikuid, aga mitte pruulikodasid,\" ütles Wispe pruulikoja omanik Remko Vellenga.\nSeega saab enne või pärast rasket valimisprotsessi võtta ühe kesvamärjukese ning ametnikud ei näe selles mingit probleemi.\n\"Nad ei küsinud midagi selle kohta, et serveerime alkoholi või muid asju, sest usaldame inimesi ja nende vastutustunnet. See on asukoht, mis inimesi meelitab\nja on positiivne demokraatlikule protsessile,\" ütles Vellenga.\nKolmapäevaõhtuse lävepakuküsitluse järgi võitis valimised Wildersi erakond. Küsitluse järgi saab erakond Hollandi parlamendis tõenäoliselt 35 kohta, populaarsuselt järgmisele, Timmermansi vasaktiivale, prognoositakse 25 kohta.\n "
        },
        {
          "päis": "Bussisõit hakkab maksma kevadel planeeritust viiendiku võrra rohkem",
          "sisu": "Tasuta sõit maakonnaliinidel saab uuest aastat läbi ja nüüdseks on selgunud, et bussisõit hakkab maksma viiendiku võrra rohkem, kui algul kavandati. Esialgu säilib priisõit noortele ja eakatele, kuid regionaalminister Madis Kallas ei välista muudatusi.\n \nIgapäevaste bussisõitjate jaoks on kaks olulist uudist. Halb uudis on see, et pärast priisõidu kadumist uuel aastal on kuukaart viiendiku võrra kallim, kui alguses plaanis oli. Hea uudis on aga see, et inimesed, kes eri maakondade vahel liiguvad, ei pea kahte kuukaarti ostma.\n\"Hinnapõrand saab olema 1,50 pooleteise tunni pilet, kaks eurot bussist ja 25 eurot kuukaart, mis kehtib ükskõik millises Eesti piirkonnas. See on kõige suurem muudatus, mis saab olema enamikus maakondades eeldatavasti 2. jaanuarist,\" ütles regionaalminister Madis Kallas (SDE).\nKevadel pakuti kuukaardi hinnaks välja 20 eurot, kuukaardi kallinemist põhjendatakse ühistranspordikeskuste sooviga.\n\"See oli ühistranspordikeskuste soov, et ärme karista neid inimesi, kes elavad teises maakonnas, pigem teeme lihtsa ühetaolise mudeli ja maakonnapiir ei ole karistuseks inimestele,\" ütles regionaalministeeriumi transpordiosakonna juhataja Andres Ruubas.\nPriilt saavad edasi sõita kuni 20-aastased ja need, kel 63. sünnipäev peetud.\n\"Ma ei väida, et ta täpselt sellisena tulevikus saab olema. Võib-olla tulevad ka mingid muudatused. Seega minul ei ole mingit muret tulevikus ümber otsustada, et me ei jääks kinni tänastesse otsustesse,\" sõnas Kallas.\nRiik loodab aastas piletitulu saada kuus kuni kaheksa miljonit eurot ja kogu summa on ette nähtud liinivõrgu tihendamiseks, kuid ministri sõnul ei pruugi näiteks Harjumaal teenitud piletiraha jääda samasse piirkonda. \n\"Me ise näeme, et mõnes piirkonnas, kus on võib-olla oluliselt rohkem sõitjaid ja oluliselt rohkem piletitulu, on investeeringuvajadus 2024. või 2025. aastal väiksem. Samas on mingid piirkonnad, kus seda piletitulu on vähem, aga on kindlasti vaja mingid liinid käima panna,\" ütles Kallas.\nKui seni vähendas riik piletitulu teeninud ühistranspordikeskustele makstavat dotatsiooni, siis nüüd lubab minister, et uuest aastast nii enam ei tehta. Samas teab Tartu ÜTK juht Maikl Aunapuu, et piletiraha nad endale ei saa ja iga müüdud pilet vähendab makstavat dotatsiooni.\n\"Meile on öeldud, et järgmise aasta eelarvet ette valmistades peame jääma liinimahu suhtes samale tasemele kui eelmisel aastal ehk liinimahu suurendamist ei ole seni võimaldatud,\" ütles Aunapuu.\n\"See bussipileti tagasi toomine on eelkõige eesmärgiga vähendada seda puudujääki, mis on eelarves bussisõidu doteerimisel,\" sõnas Ruubas.\nSuuremad muudatused tulevad lähiaastatel, sest märtsiks peaks valmima ministeeriumi tellitud analüüs, kuidas oleks ühistransporti Eestis kõige mõistlikum korraldada, aga ka rahastada.\n "
        },
        {
          "päis": "Paalberg Lehise etteheitest: täpselt sõnastamata probleemile on raske lahendust otsida",
          "sisu": "Eesti vehklemisliidu peasekretäri Aivar Paalbergi sõnul peaks olümpiavõitja Katrina Lehis oma etteheidetes koondise juhtimise osas olema konkreetsem - muidu pole võimalik probleeme lahendada.\n \nViimastel aegadel on Eesti vehklemises taas käärinud ja Lehis \nloobus\n detsembris Vancouveris toimuval maailma karika etapil epeenaiskonda esindamast, pühendudes vaid individuaalturniirile.\nDelfis\n avaldatud Lehise kirjas alaliidule toob sportlane välja alaliidu otsuse mitte kompenseerida võistlussõitu sportlastele, kes naiskonda ei esinda. \"Siis tekib minul küsimus, kas minu sõidud on siiani kompenseeritud alaliidu poolt peale minu vigastusest naasmist. Vastus on seni ei,\" kirjutas ta.\nEesti vehklemisliidu peasekretär Aivar Paalberg sõnas intervjuus ERR-ile, et Lehis võiks olla oma etteheidetes konkreetsem. \"Ma tean, et on tõstatatud küsimus, justkui hoiaks alaliit mingeid rahasid kinni. Siin on olukord suhteliselt selge. Asjaolud on sellised, et Katrinal ja tema treeneril on nimeline olümpiakomitee toetus ja see on kõik välja makstud. See on 4050 eurot,\" vastas ta.\n\"Teine osa toetusest, mille EOK-st saame, on naiskonna tulemuse eest ja see läheb naiskonna eelarvesse. Raha on vehklemisliidu kontol, juhatus kinnitab naiskonna eelarve ja sealt tehakse väljamakseid. Kulude eest vastutav isik on koondise peatreener. Seal on kord, millisel kujul tuleb aruandeid esitada.\"\n\"Kahe või kolme arvega on see, et vasta kehtestatud vormilistele reeglitele. Kui räägime naiskonna eelarvest kulude katmises, siis on seal puhas aruandluse küsimus. Mingid asjad on vaja ära teha,\" lausus Paalberg.\n\"Mida mina olen omalt poolt teinud, on see, et hakkame arutama, kas aruandluse korda ei peaks lihtsustama või selgemaks tegema, et sportlastel oleks lihtsam. Võib-olla peaks reegleid natuke korrigeerima.\"\n\"Need konkreetsed asjaolud, mis vajakajäämised või probleemid on alaliidus - tasuks alati konkreetsete näidetena välja tuua, siis saaks sellega tegeleda,\" rõhutas ta. \"Kui on lihtsalt sellised probleemid täpselt sõnastamata, siis on suhteliselt raske nendega tegeleda või lahendusi otsida.\"\nLisaks reiside kompenseerimisele ei ole Lehis ühel meelel ka koondise peatreener Kaido Kaabermaga ettevalmistuse osas, soovides ühislaagrile eelistada individuaalset treenimist.\n\"Inimestevahelised suhted on keerulised. Kui vaatame tagasi, siis vehklejate omavaheline hõõrumine on meedias kajastamist leidnud viimased paarkümmend aastat. Selles ei ole midagi erakordset,\" lausus Paalberg ja lisas, et see pole siiski seganud otsuste langetamist sportlike kriteeriumite alustel.\n\"Kui vaatame tegusid ja fakte - näiteks probleemid Katrina Lehise ja Kaido Kaaberma vahel -, siis peale vigastust, kui Katrina on alustanud vehklemist, on meil tsüklis olnud neli korda võistkonnavõistlus. Kolm korda nendest on kuulunud võistkonda Katrina.\"\n\"Ainult viimane kord Legnanos ta ei kuulunud ja kolm korda oli ta koondises peatreeneri valikus ehk teda eelistati ühele teisele olümpiavõitjale,\" lisas Paalberg. \"Ühelt poolt justkui neid otsuseid langetatakse minu hinnangul väga ratsionaalselt, aga samas on inimestevahelised suhted.\"\n\"Me ei saa öelda alaliidu poolt või mina isiklikult, et omavahelised suhted mõjutavad ratsionaalset otsustamise protsessi. Aga vehklemises on tugevad isiksused.\"\n "
        },
        {
          "päis": "Tšehhi ja Poola pikendavad kontrolli Slovakkia piiril",
          "sisu": "Tšehhi ja Poola valitsused teatasid kolmapäeval kontrolli pikendamisest Slovakkia piiril.\n \nKõik Kesk-Euroopa riigid on kehtestanud ajutise piirikontrolli, et peatada sisserändajate ja varjupaigataotlejate saabumine peamiselt Serbia ja Slovakkia lõunanaabri Ungari kaudu.\nJärgmisel nädalal toimub Kesk-Euroopa ministrite rändeteemaline kohtumine.\nTšehhi siseministri Vit Rakusani sõnul kohtuvad Tšehhi, Ungari, Poola ja Slovakkia ministrid esmaspäeval Budapestis Austria ja Saksamaa kolleegidega.\n\"Püüame jõuda kokkuleppele ja leida ajakava,\" ütles Rakusan.\n\"Kui kontrollid tühistatakse, peavad sellega nõustuma kõik Kesk-Euroopa riigid,\" lisas Rakusan. Praha otsustas piiranguid pikendada 3. jaanuarini.\nRakusan ütles, et otsus tehti kooskõlastatult naaberriikidega.\nSamuti avaldas Poola siseministeerium kolmapäeval seaduse, millega pikendatakse piirikontrolli Slovakkiaga kuni 3. detsembrini.\nSlovakkia teatas esmaspäeval, et pikendab kontrolli Ungari piiril 23. detsembrini.\nSaksamaa teatas eelmisel nädalal, et säilitab kontrolli Tšehhi, Poola ja Šveitsi piiril kuni 4. detsembrini.\n "
        },
        {
          "päis": "Saksamaa sõlmis Nigeeriaga gaasilepingu",
          "sisu": "Saksamaa ja Nigeeria sõlmisid energialepingu ning Berliin hakkab Aafrika riigilt rohkem veeldatud maagaasi ostma (LNG).\n \nNigeeria president Bola Ahmed Tinubu ütles teisipäeval, et riik tarnib Saksamaale rohkem gaasi, Berliin toetab aga Nigeeria taastuvenergia sektorit, vahendas \nDeutsche Welle\n.\nNigeeria hakkab Saksamaale tarnima 850 000 tonni veeldatud maagaasi aastas. \nSaksamaa ja Nigeeria allkirjastasid veel ühe vastastikuse mõistmise memorandumi. Selle kohaselt investeerib Saksamaa 500 miljonit dollarit Nigeeria taastuvenergia- ja tehnoloogiaprojektidesse.\nBerliin ja Abuja arutavad ka tehingut, mille raames Saksa firma Siemens aitaks Nigeeria võimudel parandada riigi elektrivõrku. \nVenemaa alustas 2022. aastal sõjalist tegevust Ukrainas ning Saksamaa tahab mitmekesistada oma gaasiimporti. Eelmisel aastal sõlmis Saksamaa ka Katariga pikaajalise veeldatud maagaasi tarnimise lepingu.\n "
        },
        {
          "päis": "\"Pealtnägija\": kuidas poliitikud ja ärimehed Nordicas 100 miljonit ära põletasid?",
          "sisu": "Novembris teatas valitsus, et ei plaani panna lisaraha raskustes Nordicasse, vaid kavatseb selle osade kaupa või tervikuna erastada või üldse lõpetada. Nüüd on küsimus, kas õnnestub päästa piisavalt, et midagi jääb veel erastada, või ootab ees pankrot. \"Pealtnägija\" sai kaamera ette kõik võtmetegelased, et nad selgitaks, kuidas põletasid selles avantüüris ära 100 miljonit eurot.\n \nÄkiline õhkutõus - 2015-2018\n2015. aasta 7. november oli Estonian Airi viimane päev. Ebaseadusliku riigiabi saamise eest on riiklik lennufirma sunnitud kuulutama välja pankroti. Töötajatega kohtumisel seisid kõrvuti lennufirma juht Jan Palmer ja valdkonna eest vastutav minister Kristen Michal. Kumbki ei varjanud pettumust, aga neil oli olemas päästeplaan – uus riiklik lennufirma.\nValgele lehele joonistati sisuliselt kaks ettevõtet Nordic Aviation Group (NAG) ja sinna kõrvale Transpordi Varahaldus. NAG jagunes kaheks firmaks: Nordicaks ja Xflyks. Esimene pakkus kaubamärki ja müüs Eestist lendamist. Teises oli personal, kõik vajalik tegelikult lendamiseks ja õige pea ka allhankelepingud teiste firmadega.\nEsimese juht vahetus viimase kaheksa aasta jooksul viiel korral, aga tütarettevõtet nõustas varem ja juhtis viimased viis aastat Jan Palmer.\nNordica grupi kõrvale loodud Transpordi Varahaldus pidi tagama lennukite olemasolu – ostis lennukid ning rentis edasi Nordicale, kes omakorda Xflyle kasutada andis.\n\"Neid ettevõtteid loodi just Estonian Airi järgselt teadlikult, et ei toimuks äride ülekannet. Ja selleks, et oleks varad lahus sellest operatsiooniriskist, mis nüüd siis tegelikult tänaseks ongi täpselt nii läinud,\" ütles Michal.\nKuna esialgu olid kõik firmad tühjad, siis hakkas meie rahvusliku reisibüroo eest lendama Sloveenia lennufirma Adria Airways, hiljem tulid asemele poolakad LOT-iga. 2016. aasta lõpuks oli Varahaldusel juba endal neli Bombardieri.\nEt riik oli andnud firmale sisuliselt kaks käsku – lennata Eestist ja majanduslikult hakkama saada –, siis Jaan Tamme juhitud Nordica seadis kõrgeid sihte. Ettevõte muudkui laienes ja 2018. aastaks pakkus Nordica Tallinnast väljumisi 20 sihtkohta. Ootuspäraste liinide nagu Stockholmi ja Brüsseli kõrval näiteks Oslosse, Peterburgi, Spliti ja Rijekasse. Uhke klantspildi taga trügisid ka teised lennufirmad üha enam Tallinnast lendama, konkurents tihenes ja Nordica ohutuled põlesid. Pankrot oli lähedal.\n\"See oli pankroti äärel, Nordica grupp, sest Nordica liinid Tallinnast ei olnud kasumlikud. Ma ei tea, kas ükski liin oli kasumlik põhiliini peale või kas see üritas seda luua, aga see pole lihtne,\" sõnas Palmer.\n\"Ei vasta tõele – pankroti äärel. Mida see pankroti äärel tähendab? See tähendab seda, et ettevõte oligi nende valikute ees, et mida me siis teeme. Jah, mõtlesin, et me ei saanud enam samas rütmis turuga kasvada ja meil oleks olnud keeruline hoida sellist taset nagu me olime üles ehitanud. Siis me oleks pidanud hakkama... see oligi see stsenaarium üks, marginaliseerida. Marginaliseerida Tallinnas ja viia need Tallinna lennukid valdavas osas välisliinidele teenust pakkuma. Aga see ei olnud Nordica missioon,\" selgitas Tamm.\nMajandustulemused annavad halastamatu hinnangu - 2016. aasta lõpuks kahjum üle 14 miljoni, 2017 suudeti jääda väiksesse kasumisse, aga 2018. aastal üle viie miljoni euro kahjumit. Lihtsustatult öeldes, Eestist alanud Nordica liinid tootsid kahjumit ja Xfly allhankelepingud teistele firmadele olid kasulikud, aga ei suutnud kogu firmat siiski vee peal hoida.\nTänavu septembri lõpus avaldatud riigikontrolli audit joonib alla, et üks suuremaid hädasid läbi aegade on Nordica juures olnud valitsuse ja poliitikute otsustamatus. Piltlikult öeldes, taheti eneseuhkust tõstvat riiklikku lennufirmat, ei arvestatud, kui palju see raha neelab, ja turuolukorda, milles riigifirma pidamine on lihtsalt ebamõistlik. Ja sellega kaasnes aastaid agooniat.\nLennufirma poliitilisi tõmbetuuli iseloomustab Jaan Tamme sõnul, kuidas ta proovis jõuda võimalike lahendustega nii majandusministri kui ka peaminister Jüri Rataseni, aga vastu sai huvipuuduse.\n\"Tegelikult küsimus oligi see, et kui pikas perspektiivis mingeid täiendavaid toetusmeetmeid ei tule, siis tõmbamegi kiirelt kokku ära. /.../ Ma koostasin ka peaministrile ühe vastava 30-lehelise raporti koos ettepanekutega, mille kohta ta küsis, et kas ma peaks selle läbi lugema,\" rääkis Tamm.\nTiibade kärpimine - 2018-2019\nJaan Tamm lasti päevapealt lahti, ettevõtet pandi üheksaks kuus juhtima ajutine juhtkond, kes täitis missiooni lõpetada ära kahjumlikud suunad Tallinnast ehk kõik siit lendavad liinid pandi kinni. Sellest hetkest ei täitnud Nordica kumbagi riiklikule lennufirmale seatud eesmärki – ei lennanud Eestist ja kahjum oli 2019. aastal üle kolme miljoni euro.\n\"Oli näha, et kõik liinid on punases. Ettevõte veritseb, raha jookseb välja ja sellel ei olnud mingit mõtet. Ja tegelikult olekski võinud toona Nordica põhimõtteliselt pankrotti lasta, et see ei ole elujõuline ettevõte,\" ütles Toomas Uibo.\n\"Mida me sel ajal üritasime öelda, oli see, et omanikud peaksid tegelikult müüma Xfly. Mida inimesed võib-olla päriselt ei mõista, et kui lõpetati kõik Tallinna liinid, siis Transpordi Varahaldus, teine varafirma, oli paljude lennukitega, mis ei saanud äriga tegeleda,\" ütles Palmer.\nKunstlikul hingamisel - 2019-2022\nEestist lendavad liinid suleti. Xfly seal kõrval suurendas allhankelepinguid ja vedas kaheksa lennukiga SAS-i ja LOT-i jaoks. Sisuliselt hoidis ta oma tegevusega üleval kogu Nordicat, mida toodi juhtima Erki Urva ja millel oli vaid üks Rootsi riigi poolt kinni makstud liin 1000 kilomeetri kaugusel Põhja-Rootsis.\n\"Seis oli suhteliselt segane ja keeruline. Ja samal ajal oli omaniku poolt antud juhis, et Nordica peab säilitama suutlikkuse ja võimalused vajadusel uuesti Tallinnast lende alustada. Juhul, kui mõni suur tegija oleks näiteks lahkunud Tallinna turult, et siis oleks siiski saanud säilitada ühenduse. Tervikuna seda on väga palju siin spekuleeritud, et kas peab Eesti riigil olema selline lennuettevõte, mis Tallinnast ei lenda. Ma olen täiesti nõus sellega, et ei pea, sellel ei ole riigil mingit vajadust,\" rääkis Urva.\nErki Urva elas Nordica juhina üle koroonakriisi, kus kogu lennundus seisis, majandustulemused näitasid kümne miljoni eurost miinust hoolimata 30-miljonilisest riigiabist. Urva pani 2022. aasta alguses ameti maha, sest juhtis sisuliselt tühja emaettevõtet, mille kõrval tegutses raha teeniv ja päriselt lendav Jan Palmeri juhitud Xfly.\n\"Seal tekkiski selline olukord, et polnud vaja otseselt kahte ju juhti sinna ühte ettevõttesse, kes omavahel ka mingil määral jagelesid seal, et kes teeb mida. See muutus ka väsitavaks,\" ütles Urva.\n\"Põhimõtteliselt polnud Nordical üldse äri, ainult raha saamine Xfly-st, kuid neil oli ka üsna palju kulusid, mis jäid alles ja mida polnud nii lihtne sulgeda,\" ütles Palmer.\nHädamaandumine - 2022-2023\nVastavalt nõukogu soovile hakkas 2022. aasta algusest mõlemat ettevõtet juhtima Jan Palmer. Kogu rõhk läks allhankelendamistele ja sellega hakkas tegelema ka Nordica äsja soetatud Airbusiga.\nEtte võeti laienemine ja sõlmiti hulk uusi lepinguid, 2023. aastaks suurendati lennukiparki 17 lennukilt 21 lennukini. Senise 400 töötaja asemel planeeriti 700 ja lennata mitmel uuel lennuliinil mujal Euroopas. 2022. aastal 1,5 miljoniga kasumis olnud ettevõte prognoosis kasvu.\nSamal ajal oli kogu lennundus koroonajärgsest seisakust taastunud oodatust kiiremini, mis tõi kaasa defitsiidi mitmes vallas ja juba selle aasta alguses kiskus kõik vabalangusse.\n\"See on varuosade, komponentide kombinatsioon, aga ka kogenud inimeste puudus, eriti pilootide puudus, mingil määral insenerid, sama asi. Lisaks sellele on meil ka inflatsioon, mis on mõnda aega päris hull olnud, eriti siin, Eestis oli tõesti kõrge. Kulusituatsioon on ka halvenenud. Meil oli näiteks lennuki välgutabamus. Mootor ja propelleri labad olid hävinud. Tavaliselt saate propellerilabasid enam-vähem üleöö. Seekord võttis kaks kuud, kuni me saime. See tähendab, et lennuk seisis kaks kuud,\" rääkis Palmer, kelle hinnangul oli suur osa halbade asjaolude kokkusattumusel.\n\"Meie esimesed kohtumised kliimaministeeriumis Nordicaga, kui nad tulid üldkoosolekul, olid ju äärmiselt päikeselised. Öeldi, et laienemine on väga võimalusterohke, kõik muudkui edeneb. Ja siis läks pisut aega mööda, kuu umbes läks mööda ja siis selgus ootamatult, et ainukene lahendus oleks võtta maksumaksjalt lisaraha, et ettevõtte toimetamist jätkata. Niimoodi asju ei saa kindlasti ajada,\" rääkis Michal.\nTagantjärele sõrmega järge ajades hakkas ilmnema üha enam varasemaid kaheldavaid otsuseid, näiteks juhtkonna lepingud uute liinide avamiseks, sealhulgas suure lennufirmaga Marabu, kelle nimel pidi Nordica hakkama lendama Münchenist ja Hamburgist, aga lepingud paistavad sõlmitud alla turuhinna.\n\"Üldiselt on ikkagi nii, et kui need lepingud ei õnnestu täita ja kasumlikult, siis see kirjeldab ju ära, et ega väga hästi ei ole läinud,\" ütles Michal.\n\"Kui see Marabu leping allkirjastati, oli see kindlasti kasumlik leping. See oli tegelikult fantastiline projekt sellest vaatenurgast. Kuid kuna me ei saanud lennukeid, ei saanud me opereerida ja seega ei saanud me ka tasu,\" kommenteeris Palmer.\n\"Kindlasti me võime loetleda päeva lõpuks 15 põhjust, miks meil ei õnnestunud sellel päeval vältida magustoitu ja miks me sõitsime just autoga jalakäigu asemel, eks ju. Kõik need on objektiivsed põhjused, aga lõppkokkuvõttes loeb, kuidas sul ikkagi läks, ja lennunduses, eriti sellises ettevõttes. Mina küll arvan, et Eesti maksumaksja raha sellisesse mittestrateegilisse katsetamisse enam panema ei peaks,\" ütles Michal.\n\"Pealtnägija\" tutvustas Jan Palmerile enda käsutuses olevat ülevaadet Nordica kohta, mille põhjal langetas valitsus lõpliku otsuse, et lennufirmast tuleb vabaneda. Dokumentides tuuakse välja ühe suurema probleemina, et Jan Palmeri juhtkond ei informeerinud nõukogu väga halvast rahalisest seisust õigeaegselt, adekvaatselt ja jättis olulisi asju rääkimata ning juulis tuli paljude jaoks üllatus ettevõtte äärmiselt kehvast seisust.\n\"Olime kaotanud üle kuue miljoni tulu kaotuste tõttu, kõikide probleemide tõttu ja igaüks, kes pabereid luges, saaks sellest aru ja neile esitati ka vastav aruanne. Nii et see ei saa olla üllatus. See on võimatu,\" sõnas Palmer.\n\"See info, mida meile anti, ei jätnud küll seda muljet, vähemalt esimesel kohtumisel, et olukord oleks halb. Alles hiljem tuli välja, et asjad on pahad ja nüüd ainukene viis oleks ka siis hakata seda kriisi kuidagi lahendama või anda lisaraha,\" ütles Michal.\n\"See aruanne meie finantsjuhilt nägi väga positiivne välja, kuid me deklareerisime nõukogule selgelt, et see on ainult sisekasutamiseks, et näha, kas kõik nüüd toimib nii nagu peaks, kas meil on korras äri. Kui võtate seda nüüd kui midagi, mida lubasime, siis see pole õige,\" rääkis Palmer.\n\"20 lehekülge raportit, igakuist raportit nõukogule ja kui sealt ei tule mitte mingisugust tagasisidet, mitte ühtegi küsimust tegevjuhtkonnale, ma ei tea, mida need inimesed teevad seal nõukogus siis,\" kommenteeris Uibo.\n\"See tehniline arutelu siin on kahtlemata huvitav, aga vigur on üldiselt ikka nii, et kui lennundusettevõtte kõrghooajal ei suuda ikkagi kasumit teenida, siis tegelikult on ikkagi midagi väga valesti,\" sõnas Michal.\n\"Loomulikult mind isiklikult süüdistada selle eest, mis toimub, on veidi naiivne. Olen pettunud selles,\" ütles Palmer.\nPäästmine - 2023\nErinevaid näpuga näitamisi on rohkem kui loos jõuab lahti harutada, aga tõsiasi on, et üheksa kuu kahjum on 12 miljonit eurot. Juba varem pensionile minekust teatanud Jan Palmer pani juuli lõpus ameti päevapealt maha.\nRiik alustas juhtunu osas erikontrolli ja nõukogu leidis kiirkorras uued juhid. Aga ka nende kohta kaevas meedia õige pea välja, et tegemist on Itaalias kriminaalmenetluses oleva ettevõttega ja portfellis mitmu pankrotti. Eestilt uus firma, aga kuue kuu eest töötasuks 1,2 miljonit eurot.\n\"Ja kui Jan Palmer sai teada, et appi tuleb Knighthood Global, mis on väga halva renomeega seltskond Euroopa lennunduses, siis loomulikult ta ütles ei. Ja et seda täna siis esitletakse kui uppuvalt laevalt põgenemist. Häbiväärne,\" kommenteeris Uibo.\nKa Palmer kinnitas, et ei põgenenud uppuvalt laevalt. \"Ma pole kunagi seda teinud. Olin Estonian Airis, kuni ettevõte kokku varises. Kannatasin selle löögi. Ma pole kunagi sellist tüüpi, sest armastan inimesi, kellega koos töötan. Muidugi, kui oleksin saanud aidata, oleksin teinud,\" ütles ta.\n\"Pealtnägija\" kaamera ees oli esimene kord, kui Nordica praegune juht Remco Althuis meeskonna tegevusi kommenteerib. Esmalt ütles ta, et tema ei tea Knighthood Globali probleemidest, sest osutab ka ise firmale alltööna lihtsalt teenust. Tema juhitava meeskonna eesmärk on aga tõmmata pidurit raha põlemisele ja tuvastada, mis on Nordica õnnetuste kuhjas alles väärtuslikku. Praeguseks on parandatud lendude tulemuslikkust ja läbirääkimised käivad erinevate lepingute tingimuste ülevaatamiseks ja ka lõpetamiseks.\n\"Mida teeme, on ettevõtte lihtsustamine. Näiteks oleme lõpetanud avalike teenustega kohustuse lepingute pakkumise Rootsis. Sellega seoses ei tööta mõned sellega seotud inimesed enam ettevõttes. Ja nii me naaseme tegelikult ettevõtte tuuma juurde ja teeme selle väiksemaks ning vähem keeruliseks. Nii et meeskonna ja energia abil, mida ma tunnen, ja sellega, mida oleme teinud, on meil kindlasti hea võimalus sellest välja tulla ja ettevõte erastamiseks ette valmistada,\" ütles Althuis.\nKokkuvõttes unistavad justkui kõik erastamisest, aga arvestades, et koroonaajal saadud riigiabi tuleb tagasi maksta, siis valmistutakse ka pankrotiks. Ühelt poolt on see 100 miljonit eurot maksumaksja raha neelanud projekti krahh justkui hoop eneseuhkusele, aga teisalt joonib veelkord alla, et riigiomandis oleva ettevõtte puhul võib vastutus hajuda ja selge siht, mida tahetakse saavutada, kaob lihtsalt ära.\nViimane info on, et valitsus otsustab aasta lõpuks, kas Nordica erastatakse või lastakse pankrotti.\n "
        },
        {
          "päis": "Jõks: parlamendi patiseisust kaotab Eesti riik",
          "sisu": "Nii piiramatu obstruktsioon kui ka eelnõude usaldushääletusega sidumine on ohuks parlamentaarsele demokraatiale ning sellest ei võida või kaota ei opositsioon ega koalitsioon, vaid kaotajaks on riik, ütles endine õiguskantsler Allar Jõks \"Ringvaates\".\n \nJõks rääkis, et kui 25 aastat tagasi sai näha, kuidas Eestis parlamentaarset demokraatiat üles ehitatakse, siis praegune põlvkond on tunnistajaks sellele, kuidas pretsedenditult parlamentaarse demokraatia vundamenti uuristatakse.\nJõksi sõnul kaotab riigikogu patiseisust Eesti riik.\n\"Võib-olla polegi kõige olulisem see, kes siin täpselt süüdi on, sest selles olukorras ei ole võitjaid ega kaotajaid sõltumata sellest, millised on meie poliitilised eelistused või kuuluvus. Siin tegelikult Eesti riik kaotab. Võib öelda, et nii parlamentaarne obstruktsioon kui ka usaldushääletusega sidumine, mõlemad oma piiramatus vormis on ohuks parlamentaarsele demokraatiale. Seda on riigikohus öelnud, et kui liiga palju usaldushääletusega seod, see välistab parlamentaarse debati – võetakse vastu seadus, mida arutatud pole –, kui liiga palju obstruktsiooni on, siis on jälle teine oht, et parlamendis valitsev koalitsioon ei saa oma lubadusi ellu viia,\" selgitas Jõks.\nTa on nõus õiguskantsler Ülle Madisega, et obstruktsiooniks esimese põhjuse andis valitsuskoalitsioon, kui parlamentaarse debati vältimiseks kohe pärast valimisi ilma otsese vajaduseta sidus väga palju eelnõusid usaldushääletusega. \"Ja pärast naudime juba neid vilju ja siin pole võimalik öelda, kes on must, kes on valge,\" sõnas Jõks.\nObstruktsiooni ehk parlamenditöö tahtliku takistamise puhul tuleks Jõksi sõnul eristada, mis on selle eesmärk.\n\"Lubatav ja aktsepteeritav ja arusaadav on see, kui obstruktsioon on seotud mõne konkreetse eelnõuga, milles on mingid probleemid. Näiteks kui pole mingeid küsimusi analüüsitud, pole kaasatud, siis on selge, et obstruktsioon on opositsiooni ainus relv. Kui obstruktsiooni eesmärk on parlamenditöö seiskamine selleks, et esile kutsuda erakorralisi valimisi või et peaminister astuks tagasi, et tuleks maailmalõpp või on mingi muu huvi, siis see ei ole tegelikult põhiseaduse mõtte kohaselt lubatud. Ja seda on riigikohus ka vähemalt kahel korral väga selgelt öelnud, et parlamendi töövõime on olulisem kui kitsad poliitilised huvid parlamenditöö takistamiseks,\" selgitas ta.\n\"Ma olen kindlasti sellise praktika vastu, kus parlamenditöö takistamiseks lihtsalt pakutakse erinevaid jõustamiskuupäevi, erinevaid protsente. Selles osas me ju oleme näinud, et kõik praegu parlamendis olevad erakonnad on seda obstruktsiooni kui relva kasutanud, välja arvatud Eesti 200. Selles pole midagi uut. Aga aktsepteerima peaks selliseid muudatusettepanekuid, mis teeksid seda seadust paremaks,\" ütles Jõks.\nJõks märkis, et koalitsioon ei tohiks usaldushääletust kasutada mugavuslahendusena, kuid tuhandete muudatusettepanekute korral ei ole samas muud võimalust parlamenditöö jätkamiseks.\n\"Mugavuslahendusena selles mõttes, et debatti vähendada, arutelusid vähendada, kiiresti eelnõud vastu võtta. Aga olukorras, kui tõesti on üle 2000 muudatusettepaneku esitatud, siis, oleme ausad, ega tegelikult parlamenditöö jätkamiseks ka mingisugust muud võimalust ei ole kui usaldushääletusega sidumine,\" ütles ta.\n\"Kas need konkreetsed \nseitse eelnõu\n pidi usaldushääletusega siduma, on suhteliselt raske öelda. Ma ise olen mõnda eelnõu põhjalikult analüüsinud ja ma olen seal näinud küll väga palju õiguslikke probleeme. Ehk teisisõnu, kui need usaldushääletusega seotakse, siis need probleemid sinna sisse jäävad ja nendest probleemidest võib kannatada tulevikus Eesti konkurentsivõime, eestimaalaste heaolu, töökohtade arv jne,\" lisas ta.\nOpositsioon ootab riigikogu patiseisu lahendamiseks abi presidendilt. Jõks kahtleb, et president aidata saab.\n\"President tasakaalustaja, vahendaja, aga olukorras, kus kõik parlamendierakonnad on sügavale kaevikutesse kaevunud ja pilluvad sealt vastaspoolele granaate, ma ei usu, et presidendil õnnestub seda vastasseisu kuidagi ületada. Aga proovida kindlasti tasub,\" ütles ta.\n\"Aga presidendil on ka teine võimalus – jätta seadus välja kuulutamata vastuolu tõttu põhiseadsega, kui presidendi arvates usaldushääletusega on liialdatud. Aga arvan, et EKRE on teinud kõik vähemalt endast oleneva, et president seda võimalust ei kasutaks, sest vastasel juhul, kui EKRE huvi on esile kutsuda erakorralised valimised, siis kui president jätaks selle seaduse, mis on usaldushääletusega seotud, välja kuulutamata, siis justkui presidendil oleks sama eesmärk, erakorralisi valimisi esile kutsuda,\" rääkis Jõks.\n "
        },
        {
          "päis": "Järgmisel aastal sõidetakse Eestis autoralli EM-etapp, MM-sari naaseb 2025. aastal",
          "sisu": "Kolmapäeval avalikustas rahvusvaheline autoliit FIA autoralli Euroopa meistrivõistluste (ERC) 2024. aasta hooaja võistluskalendri. Seitsmeaastase pausi järel kuulub kalendrisse ka Rally Estonia.\n \nEuroopa meistrivõistluste parimad võistlevad ERC hooaja neljandal etapil Lõuna-Eesti teedel 5.-7. juulini. ERC Rally Estonia on ka üks juunioride ehk JERC etappidest.\nViimasel neljal aastal autoralli maailmameistrivõistluste paremikku võõrustanud Rally Estonia jaoks pole ERC sari võõras, sest hooaegadel 2014-2016 kuulus Lõuna-Eestis sõidetud tippvõistlus Euroopa meistrivõistluste kalendrisse. Aastal 2014 valiti Rally Estonia sarja uustulnukana ka ERC sarja aasta parimaks ralliks.\nKui toona oli ERC sarja promootoriks Eurosport Events, siis tänaseks on ERC sarja juhtimise enda alla võtnud WRC Promoter GmbH, kellega Rally Estonia on WRC aastatel väga tugevat koostööd teinud ja olnud MM-sarjas teenäitajaks.\nRally Estonia meeskond on viimasel poolel aastal teinud koos WRC Promootoriga väga palju tööd selle nimel, et Rally Estonia edukas teekond saaks jätkuda ka tulevatel aastatel nii ERC kui ka WRC sarja etappide võõrustajana.  Rõõm on tõdeda, et Rally Estonia kuulub WRC sarja kalendrisse taas aastal 2025.\n\"Meie jaoks on väga oluline, et oleme ligemale pool aastat töötanud selle nimel, et sõlmida WRC Promootoriga mitmeaastane kokkulepe, mis hõlmaks endas nii autoralli Euroopa, kui ka maailmameistrivõistluste etappide toimumist Eestis,\" lausus Rally Estonia direktor Urmo Aava.\n\"Suured tänud kogu panuse eest nii WRC Promootorile kui ka kultuuriministeeriumile, kes töötab välja uut Eestis toimuvate suurte rahvusvaheliste spordiürituste toetusmeedet.\"\n\"ERC sarjas on järjest rohkem Rally2 autodega sõitvaid osalejaid ja usun, et järgmisel aastal on kodusel EM-etapil stardis ka päris palju Eesti võistluspaare, kes võistlevad Rally2 autodel. Tõenäosus, et mõni neist jõuab kolme parema sekka on väga-väga suur.\"\n\"Rally Estonial osalemine on hea võimalus noortele sõitjatele teha tiitlivõistlusel tugev tulemus ja võrrelda end Läti, Leedu, Soome ja teiste riikide tippudega,\" jätkas Aava.\n\"Ootan suure huviga, näen palju positiivset ja tahan ise ning loomulikult ka kogu Rally Estonia tiimiga panustada, et ehitada tulevikuks veelgi tugevam põhi MM-etapi korralduseks Eestis. Kõikidel rallisõpradel soovitan juba täna enda kalendris broneerida juuli esimene nädalavahetus ja omadele kaasa elama tulla, sest ERC Rally Estonia 2024 ootab teid!\"\nIain Campbell, autoralli Euroopa meistrivõistluste juht: \"Rally Estonia võitis oma esimesel FIA autoralli Euroopa meistrivõistluste aastal uustulnukana \"Aasta ralli 2014\" auhinna ja on sealt edasi korraldanud edukalt WRC etappe, mistõttu on meil suurim hea meel juulis Eestisse naasta. Sarnaselt WRC sarjaga panustab Promootor ka ERC sarja kõikide oma ressurssidega ehk pakume katsetelt otseülekannet, taustalugusid ja rahvusvahelist kajastust. Konkurents on ERC sarjas ääretult tihe ja me saame seda kindlasti näha ka väga kiiretel Lõuna-Eesti teedel.\"\nFIA autoralli Euroopa meistrivõistluste etapp ERC Rally Estonia 2024 sõidetakse Tartu ja Lõuna-Eesti teedel 5.-7. juulini. ERC Rally Estonia stardi- ja finišipoodium koos mitmekülgse meelelahutus- programmiga on jätkuvalt oma meelispaigas, Tartu Raekoja platsil ning võistluskeskust ja hooldusala võõrustab nelja-aastase pausi järel taas Otepääl asuv Tehvandi Spordikeskus.\n "
        },
        {
          "päis": "Viipekeelsed uudised",
          "sisu": ""
        },
        {
          "päis": "Kunstnik Pusa avas värvikireva näituse \"Hall ala\"",
          "sisu": "Pärnu linnagalerii kunstnike majas pani oma viimase aja tööd välja maalikunstnik Pusa ehk Piret Bergmann. Näitus kannab pealkirja \"Hall ala\", aga pole kaugeltki hall, vaid vägagi värvikirev.\n \nPusa viimane isikunäitus oli ligi viie aasta eest, aga oma töid on ta eksponeerinud pidevalt ja mitte üksnes Pärnus, vaid ka mujal Eestis ning välismaal. Näitusel \"Hall ala\" eksponeeritavad tööd on mõne erandiga valminud kõik viimase aastaga. Paar aastakümnete tagust tööd seostuvad aga väga hästi näituse pealkirjaga \"Hall ala.\"\n\"Maal on pärit 2001. aastast, kui lahkus minu isa,\" ütles Pusa. \"See ala, kuhu inimene lahkub, on üks osa hallist alast. Samamoodi see, kui inimene sünnib, et kus ta oli enne. Skulptuur on tehtud 1999. aastal, aga uuendatud 2023. aastal, mil tegin autoportree hallina.\"\nPusa lisas, et varem ta halli värvi peaaegu ei kasutanud, nüüdki on tema tööd väga värvilised. \"On värvilised, aga juures on ka päris palju halli, mis on minu puhul esmakordne,\" ütles Pusa. \"Hall värv tuli just sel aastal mu maalidesse sisse ja on üks hästi põnev värv.\"\nKunstniku stiil ei ole aastatega palju muutunud. \"Ma usun, et see on midagi, mis on nii käe sees ja mille tegemist ma väga naudin. Ei saa öelda, et mu stiil üldse muutunud ei ole, eks detailid ja sisu ikka muutuvad, võib-olla käsi läheb kohati osavamaks ning kõik sellised nüansid sinna juurde.\"\nNäitus Pärnu linnagalerii kunstnike majas jääb avatuks 16. detsembrini.\n "
        },
        {
          "päis": "ETV spordi lühiuudised, 22. november",
          "sisu": "Saatejuht Tarmo Tiisler\n \n"
        },
        {
          "päis": "Eesti kurlingunaiskond kaotas EM-i võõrustajale",
          "sisu": "Eesti naiste kurlingukoondis kaotas Šotimaal Aberdeenis jätkuval EM-turniiril võõrustajate esindusele 4:6 ja sai tabelisse kahe võidu kõrvale kuuenda kaotuse.\n \nŠotimaa juhtis kohtumist 2:0 ja 4:1, kuid kuuendas voorus õnnestus Eestil teenida kaks punkti. Seitsmendas kumbki punkte ei saanud, aga kaheksandas kasutasid šotlannad viimase kivi eelise ära ja asusid 6:3 juhtima.\nÜheksandas voorus õnnestus Eestil teenida üks punkt, aga viimase vooru mängimisest loobuti.\nEesti koondis lõpetab neljapäeval põhiturniiri tiitlikaitsja Taani vastu, kes aga sedapuhku poolfinaali ei pääse, sest neil on kaheksast mängust vaid kolm võitu.\nKõige edukamalt on seni põhiturniiri mänginud naiste kurlingu viimaste aastate valitseja Šveits eesotsas kapten Silvana Tirinzoniga. Neil on tabelis kaheksa võitu ja null kaotust. Itaalia (Stefania Constantini) jätkab seitsme võidu ja ühe kaotusega ning pääseb samuti kindlasti poolfinaali.\nKolmanda ja neljanda poolfinalisti selgitavad Šotimaa, Rootsi ja Norra. Kõigil on kirjas viis võitu ja kolm kaotust. Viimases voorus mängivad Norra ja Šotimaa omavahel ning Rootsi kohtub Türgiga.\nEesti kurlingunaiskond võistleb Aberdeenis koosseisus Marie Kaldvee (kapten), Erika Tuvike, Liisa Turmann, Heili Grossmann ja Kerli Laidsalu.\n "
        },
        {
          "päis": "Soome jätab idapiiril lahti ainult ühe piiripunkti",
          "sisu": "Soome valitsus teatas kolmapäeval, et paneb asüülitaotlejate kasvanud voogude tõttu kinni veel kolm Venemaaga ühist piiripunkti. Soome-Vene piiril jääb avatuks ainult Raja-Jooseppi piiripunkt.\n \nPressikonverentsil osalenud Soome peaminister Petteri Orpo ütles, et valitsuse ülesanne on tagada soomlaste turvalisus. Avatuks jääb ainult Raja-Jooseppi piiripunkt. \nSoome pani hiljuti kinni neli Venemaaga ühist piiripunkti. Riik jättis siis lahti Vartiuse, Salla, Kuusamo ja Raja-Jooseppi piiripunktid. Migrandid üritavad aga endiselt piiripunktide kaudu Soome siseneda. Seetõttu karmistab Helsingi piiripiiranguid veelgi. \nOrpo ütles, et valitsus jälgib olukorda tähelepanelikult. Orpo sõnul pole piirangud suunatud kellegi vastu, riik tahab tugevdada oma julgeolekut. \nSiseminister Mari Rantaneni sõnul jõustuvad uued piirangud ööl vastu laupäeva. Meetmed jäävad jõusse vähemalt kuni 23. detsembrini. See tähendab, et Venemaalt saab siis Soome ainult Raja-Jooseppi piiripunkti kaudu. Valitsus otsustas sinna piiripunkti koondada rahvusvahelise kaitse taotlused. \nRaja-Joosepp on kõige põhjapoolsem piiripunkt. Orpo sõnul saatis valitsus nii selge signaali, et muu piiriliiklus on peatatud.\nUued piirangud põhinevad piirivalveseadusel. Rantaneni sõnul on piirangute aluseks nii avaliku korra kui ka riigi julgeoleku tagamine. \n\"Need on väga erakordsed meetmed. Eesmärk on see nähtus välja juurida,\" ütles Rantanen.\nSoome piirivalveseaduse kohaselt saab valitsus otsustada piiripunktide sulgemise või piiriületuse piiramise kasuks, kui sulgemine või piiramine on vajalik, et tõrjuda tõsist ohtu näiteks avalikule korrale või riigi julgeolekule.\nRantanen ütles, et migrantide arvukuse vähenemine idapiiri lõunaosas näitab, et varem vastu võetud piiripiirangud töötavad. Minister siiski hoiatas, et rändesurve võib jätkuda ja riik peab olema selleks valmis.\nViimasel ajal on Venemaalt tulnud Soome idapiirile senisest rohkem asüülitaotlejaid, sest Venemaa võimud lubavad piirile inimesi ilma Soome sisenemiseks vajalike reisidokumentideta. Asüülitaotlejate päritoluriikideks on muu hulgas Iraak, Süüria, Jeemen, Türgi ja Somaalia.\n "
        },
        {
          "päis": "Aktuaalne kaamera kell 18:30",
          "sisu": ""
        },
        {
          "päis": "Narva metallitöötlusettevõte laiendab 16-miljonise investeeringuga tootmist",
          "sisu": "Narva metallitöötlusettevõte Fortaco avab tuleval aastal Narva tööstuspargis uue tootmisüksuse, mille käivitamisel võib ettevõtte töötajate arv kasvada 150 inimese võrra.\n \nNarva kesklinnas paiknevas Fortaco tehases on praegu 550 töötajat. Uute tellimuste täitmiseks vajab tehas täiendavat tootmispinda ning uue tootmisüksuse käikulaskmisega võib tehase töötajate arv kasvada 700-ni.\nFortaco investeerib tehase laiendusse 16 miljonit eurot, neist 8 miljonit seadmete ostmiseks. Õiglase ülemineku fond toetas uute tootmisliinide soetamist kahe miljoni euroga.\n\"Kuna siia tulevad väga eesrindlikud seadmed, siis arvame, et ka tööviljakus on väga kõrge ning ka toodete hinnad tellijate jaoks konkurentsivõimelised. Suured, uue põlvkonna CNC-tööpingid, keevitusrobotid, paindeseadmed. Tehase korpus on meil olemas, tööpingid ja keevitusrobotid tellitud ning graafiku järgi saabuvad need tuleva aasta esimese kvartali lõpus. Paneme need üles ning tootmisliinid ja seeriatootmine alustavad tööd tuleva aasta teises pooles,\" ütles Fortaco Estonia peadirektor Larissa Šabunova.\n "
        },
        {
          "päis": "EL-i õiglase ülemineku fond toetab Ida-Virumaa kolledžite teadustööd",
          "sisu": "Õiglase ülemineku fondi toel saavad Tallinna Tehnikaülikooli Virumaa kolledž ja Tartu Ülikooli Narva kolledž panustada senisest rohkem teadustöösse.\n \nJõhvi kontserdimajas tutvustatud üle 35 miljoni euro maksma minev kuueaastane projekt näeb ette nii 22 uurimistöö rahastamist kui ka investeeringuid. Õiglase ülemineku fondi ülikoolidevahelise konsortsiumi juht Mare Roosileht ütles, et projektil on oluline roll Ida-Virumaa kolledžite teadusvõimekuse tõstmises.\n\"Kõige suurem puudus on inimkompetentsist. Paratamatult järelkasvu teadusvaldkonnas ei ole ning varem ei ole kolledžitelt ka teadustegevust oodatud ja sellele pole tähelepanu pööratud. Ehk meil tuleb järgnevatel aastatel nii oma inimeste teadusvõimekust tõsta kui ka leida inimesi, kes asuks meie meeskonda. Meil on kavas palju doktorante kaasata, kellest paljud jäävad loodetavasti tulevikus Ida-Virumaale tööle ja kasvab meie teadusvõimekus, mida me saame pakkuda,\" rääkis Roosileht.\n "
        },
        {
          "päis": "Päevakaja (22.11.2023 18:00:00)",
          "sisu": ""
        },
        {
          "päis": "Uus Poola võimuliit võib lennujaama megaprojektist loobuda",
          "sisu": "Viimased kaheksa aastat Poolat juhtinud Seaduse ja Õigluse (PiS) partei tahtis riiki rajada Euroopa suurima lennujaama. Poola saab aga lähiajal uue valitsuse ning järgmine võimuliit võib lennujaama ehitamisest loobuda.\n \nPoola lennujaama projekt (poola keeles CPK) võib minna maksma 46 miljardit eurot. Lennujaam asuks Varssavist 40 kilomeetrit edelas. Pealinna ja lennujaama hakkaks ühendama kiirraudtee. \nPiS lootis, et lennujaama esimene osa saaks valmis 2028. aastal. Lennujaam suudaks siis teenindada 40 miljonit reisijat aastas. 2060. aastal peaks lennujaama läbima aga lausa 65 miljonit reisijat, vahendas \nPolitico\n. \nPraegu kuulub Euroopa suurima lennujaama tiitel Londoni Heathrow' lennujaamale. Umbes sama palju reisijaid teenindab Pariisi Charles de Gaulle'i lennujaam. \nPiS tahtis muuta Poola Euroopa transpordikeskuseks. Opositsiooniparteid võitsid aga oktoobrivalimistel ühiselt enamuse ning allkirjastasid hiljuti ka koalitsioonileppe. Uus võimuliit plaanib riigi poliitika ümber kujundada, see seab ohtu ka CPK tuleviku. \nDonald Tusk kritiseeris juba enne valimisi CPK projekti. Opositsioon leiab, et projektis tuleb läbi viia põhjalik audit. \n\"Kindlasti viime läbi selle projekti auditi, kulud on nii suured. Peame uurima, kas Poola vajab nii suurt lennujaama,\" ütles parlamendisaadik Andrzej Domanski. Ta kuulub Tuski kodupartei Kodanikeplatvormi ridadesse. Meedia teatel võib Domanskist saada ka järgmine rahandusminister. \nPiS leiab samas, et riik vajab hädasti uut suurt lennujaama. PiS-i toetataud president Andrzej Duda ütles eelmisel nädalal toimunud parlamendi avaistungil, et riik peab seadma omale ambitsioonikad eesmärgid. \nPraegu asub Poola suurim lennujaam Varssavis, mis ehitati valmis juba enne teist maailmasõda.  Enne pandeemiat teenindas see lennujaam umbes 18 miljonit reisijat aastas.\n "
        },
        {
          "päis": "Argentina peatreener vihjas ootamatult võimalikule lahkumisele",
          "sisu": "Argentina jalgpallikoondise peatreener Lionel Scaloni andis pärast \nvõitu\n Brasiilia üle mõista, et võib oma positsioonilt taanduda, kuigi otsesõnu vältis seda väitmast.\n \n45-aastane Scaloni asus Argentina koondise peatreeneriks 2018. aastal, juhtis meeskonna esmalt 2021. aastal Copa America võiduni ja mullu ka kolmandat korda maailmameistriks.\nEelmisel nädalal kaotati küll MM-valikmäng Uruguayle, aga pärast teisipäevast võitu võõrsil Brasiilia üle jätkatakse kuue vooru järel endiselt uue valiksarja liidrikohal.\nSeetõttu tuli Scaloni sõnum pärast matši kõigile ootamatult. \"Argentina vajab peatreenerit, kes saab kasutada selleks kogu energiat ja kel on kõik hästi. Ma pean võtma hoo maha ja mõtlema. Mul on vaja paljude asjade üle aru pidada,\" lausus argentiinlane pressikonverentsil.\n\"Need mängijad on treeneritele palju andnud ja pean põhjalikult mõtlema, mida edasi teha. See ei ole hüvastijätt või midagi sellist, aga ma pean mõtlema, sest latt on hästi kõrgel ning keeruline on jätkata ja jätkata võitmist.\"\n\"Need kutid teevad selle keeruliseks, nii et pean natuke aru pidama. Räägin pärast jalgpalliliidu presidendi ja mängijatega,\" lõpetas Scaloni ja keeldus täiendavatest küsimustest.\nKaitsemängija Cristian Romero kommenteeris hiljem, et loodab eduka juhendaja jätkamist. \"Vaatame nüüd, tal on aega mõelda, ta ei öelnud riietusruumis selle kohta midagi. Me üritame teda ümber veenda,\" sõnas Tottenham Hotspuri pallur.\n "
        },
        {
          "päis": "Koalitsioon otsib uusi viise, kuidas edaspidi obstruktsioonist mööda minna",
          "sisu": "Reformierakonna fraktsiooni juht Erkki Keldo ütleb, et tulevikus võiks koalitsioon proovida obstruktsioonist mööda minna ka nii, et kõiki opositsiooni muudatusettepanekuid suurde saali hääletusele ei saadetaks.\n \nMadis Hindre räägib lähemalt.\n "
        },
        {
          "päis": "Lepitaja: hakkan koostama riigile ja õpetajatele teist lepitusettepanekut",
          "sisu": "Riiklik lepitaja Meelis Virkebau tegi ettepaneku tõsta õpetajate töötasu alammäära kvalifitseeritud õpetajatele 4,3 protsenti ja kvalifikatsioonita pedagoogidele 1,77 protsenti.\n \nHaridus- ja teadusminister Kristina Kallase sõnul pole töötasu alammäära erinev tõstmine uuel aastal võimalik. Kallas selgitas, et lepitaja ettepanek eeldaks põhikooli- ja gümnaasiumiseaduse muutmist, mida ei ole võimalik sel aastal enam teha. \"Samuti tähendaks õpetajatele erineva alammäära kehtestamine lisavajadust 12 miljonit eurot, mida aga riigieelarve suur puudjääk järgmisel aastal ei võimalda,\" tõdes minister. Seega kokkulepet endiselt ei ole. Riiklik lepitaja Meelis Virkebau ütles Indrek Kiislerile, et mingid kompromissivõimalused on olemas, seda on näha ka haridusministri selgitustest.\n "
        },
        {
          "päis": "Eestlane on ametis PSG ja Bayerni naiskondade vahelises kohtumises",
          "sisu": "Sel nädalal peetakse UEFA naiste Meistrite liigas kohtumisi, kuhu on delegaatidena ametisse määratud Eesti jalgpalliametnikud. Eesti delegaadid olid ametis ka U-21 EM-valikmängudel.\n \nEesti Jalgpalli Liidu (EJL) peasekretär Anne Rei täidab neljapäeval, 23. novembril delegaadi ülesandeid Pariisis, kus lähevad naiste Meistrite liiga alagrupimängus vastamisi Paris Saint Germain (Prantsusmaa) ja FC Bayern München (Saksamaa).\nAlagrupiturniiril on seni naiskonnad pidanud ühe kohtumise ning nii Prantsusmaa kui Saksamaa suurklubi on jäänud võiduta: PSG jäi AFC Ajaxile alla 0:2 ning Bayern leppis AS Roma naiskonnaga 2:2 viiki. Mängu avavile kõlab Jean Bouini nimelisel staadionil kell 19.45.\nNaiste Meistrite liigas täidab delegaadi ülesandeid ka Kadri Jägel, kes määrati ametisse täna, 22. novembril toimuvale SK Branni (Norra) ja SK Slavia Praha (Tšehhi) vastasseisule. Tänast mängu võõrustav Norra naiskond alustas alagrupiturniiri võidukalt, alistades SN Sankt Pölteni 2:1. Slavia Praha läheb teisele mängule vastu suurelt 0:9 kaotuselt, mis saadi kaheksakordselt Meistrite liiga võitjalt Lyonilt. Bergenis Branni staadionil kõlab avavile kell 19.45.\nEJL-i jalgpallikompleksi juhataja Targo Kaldoja oli 18. novembril delegaadina ametis Bačka Topolas, kus U-21 EM-valikmängus kohtusid Serbia ja Inglismaa. Mäng lõppes inglaste 3:0 võiduga. Kaks päeva hiljem, 20. novembril täitis Oleg Harlamov samu ülesandeid Boråsis, kus samas võistlussarjas läksid vastamisi Rootsi ja Holland. Hollandlased võitsid mängu 4:2 ning kindlustasid sellega oma kohta alagrupi tipus.\nDelegaat on vastaval mängul UEFA kõrgeim esindaja, kelle ülesandeks on tagada matši sujuv läbiviimine vastavalt reeglitele ja koostada ülevaade kõigist korralduslikest asjadest. Vajadusel lahendab delegaat probleeme ja teeb kriitilistes olukordades otsuseid.\n "
        },
        {
          "päis": "Iversen ootab, et Venemaa suusatajad tuleks taas konkurentsi pakkuma",
          "sisu": "Norra murdmaasuusataja Emil Iversen igatseb venelaste naasmist rahvusvahelistele võistlustele, sest nendeta püsib konkurents lahjana.\n \nPärast seda, kui Venemaa ja Valgevene eemaldati sõjategevuse tõttu Ukrainas rahvusvahelistelt võistlustelt, domineerisid norralased just meeste seas väga võimsalt.\nEelmisel MK-hooajal toimunud 30 võistlusest võideti koguni 27. Samuti võideti kuldmedalid kõigil Planica MM-i distantsidel. Individuaalaladel saadi tosinast võimalikust kümme medalit ning lisaks võidutseti kahel võistkonnaalal.\n\"See situatsioon on murdmaasuusatamisele äärmiselt kahjulik. Samuti Venemaa suusatamisele. Nad olid viimastel aastal pea ainsad, kes suutsid meiega konkureerida,\" lausus 32-aastane Iversen väljaandele Nettavisen.\n\"Loodame rahu ja et nad saavad naasta. Vajalik on hetkel toimuva lõpetamine. Loomulikult on sellistes oludes keeruline motivatsiooni leida.\"\nVenemaa sportlaste puudumisest hoolimata ei olnud Iverseni viimane hooaeg siiski kuigi edukas. Tema seni viimane kordaminek MK-sarjas jääb 2021. aasta jaanuarisse, kui tuli esikohale Lahti suusavahetusega sõidus. Eelmise hooaja lõpetas ta kokkuvõttes alles 31. kohal.\n2021. aastal krooniti ta 50 km ühisstardist klassikatehnikasõidus maailmameistriks ja tegemist on tema ainsa individuaalse tiitlivõistluste medaliga. 2022. aastal kuulus Iversen Pekingi olümpial Norra koondise hõbedasse 4 x 10 m teatenelikusse.\n "
        },
        {
          "päis": "Tiina Lokk: kardan, kuidas maksutõus PÖFF-i mõjutab",
          "sisu": "Pimedate Ööde filmifestivali juht Tiina Lokk nentis ERR-ile antud intervjuus, et muretseb selle pärast, kuidas uuel aastal toimuv maksutõus festivali mõjutab.\n \nKuidas tänavune PÖFF läks?\nVäga hästi! Me vist esimest korda nutsime meeskonnaga, sest nii kahju oli ära minna – keset keerulisi aegu tekkis tohutult soe mull ja see ühendas publikut, külalisi ja meeskonda. Kust see alguse sai, ma ei tea, aga ilmselt me kõik vajasime seda, sest me unustasime mingiks hetkeks kogu reaalsuse ära. \nNumbritest on veel vara rääkida, sest viimase seansi lõpust pole 24 tundi möödas (\nintervjuu toimus esmaspäeval - toim\n) ja inimesed tahavad ühe päeva puhata, aga nii palju võin küll öelda, et see lööb koroonaaegseid rekordeid. Sel aastal tuli hea tulemus, sest inimestel oli vaja tulla ja enda reaalsusest lahti võtta. Tänavune programm oli superäge ja vaatajad leidsid selle üles. \nMa ei tea, kuidas järgmine aasta olema hakkab, sest ma tõsiselt kardan, mismoodi maksutõusud festivali mõjutavad. Juba praegu oli vähem pidusid, mida külalised oma esilinastustele tegid. Võrreldes möödunud aastaga oli tunda, et kõik olid meie hindade üle üllatunud, sest tegelikult nad käivad siin oma käel. Festival hoolitseb ainult teatud osa külaliste eest.\nKas selle põhjal, et ei korraldatud esilinastuse pidusid, võib ka öelda, et inflatsioon on mõjutanud ka seda, kui palju festival väljast sisse toob?\nMuidugi! Möödunud aastal tõime sisse 7,7 miljonit eurot  ja seda mitmest suunast. Üks on läbi maksupoliitika, sest me tellime palju teenuseid. Meiega on seotud 600 Eesti ettevõtet, kellelt me teenuseid ostame ja kes tihti meie teenindamiseks tööjõudu isegi juurde palkavad. Lõviosa jätavad siia aga külalised, keda on 1600 ja 2000 vahel, keegi neist pole siin üks päev. Nad on siin omal käel, ise maksavad, ise toituvad, ise käivad, ise ostavad. Ma kardan, et järgmisel aastal on ka vähem külalisi, sest tundub, et juba sel aastal oli neid lennupiletite kalliduse tõttu vähem kui muidu. \nMeil ei ole sellist raha, et festival kõige eest maksaks. Me peame ennekõike ära kindlustama oma võtmekülalised ja mentorid, kes tulevad oma filmi esitlema, ja isegi nende puhul ei kata me kõigil kõiki kulusid. \nSel aastal oli festival nädal varasemaks pandud. Kuidas see festivali mõjutas? \nSee oli positiivne. Esiteks on hotellidel meie palju lihtsam tegeleda, sest soomlaste \npikkujoulu\n jääb järgmisesse nädalasse. Pluss vaatajale mõjub see psühholoogiliselt paremini, sest tudengitel pole eksamid alanud ja nad saavad vabamalt tulla. \nMa kartsin, et see võib meeskonna ettevalmidust mõjutada, nädal aega on meie jaoks suur asi, aga me olime valmis. \nKas on oht, et inflatsioon ja muud põhjused võivad PÖFF-i hoopis lühemaks teha? \nMe ei saa seda teha. Me oleme sellele mõelnud, aga eestlane ei käi päeval kinos. Kuna piletimüük on suur osa meie eelarve täitumisest, ei saa me seda endale mitte kuidagi lubada. Isegi kell 16 toimuvad seansid kipuvad tühjaks jääma, ükskõik, mida me seal näitame.\nMe hea meelega teeks festivali lühemaks, sest need kaks ja pool nädalat võtavad eelkõige meie meeskonna läbi, sellist maratoni pole naljaasi teha, aga ilmselt seda ei juhtu niipea. Ma ei tea, mida peab tegema, et eestlane päeval kinno läheks. Minge praegu tavalisse kinno – tühjus. \nKui palju te ise festivali ajal seanssidele jõuate?\nMa isegi ei pinguta, et ma jõuaks PÖFF-i ajal minna. Mul on mõned filmid, mida ma tahaks vaadata, mis tulevad levisse. On osa USA filme, mida ei ole jõudnud vaadata, millel pole võimalik enne ka linki saada. \nLevisse tulemisest rääkides:  kui suurel määral tehakse otsus midagi siiski ka levisse võtta just festivali ajal?\nSee on päris kõvasti suurenenud. Enne oli nii, et okei, need filmid tulevad levisse ja saatsime nimekirja ette, et ärge neid vaadake, aga nüüd on nii, et osad levitajad proovivad, kas on publikuhuvi. Ma juba tean, et osad filmid, mis polnud planeeritud, tulevad levisse. Teine asi on see, et meie enda levitajad vältisid aastaid PÖFF-ilt ostmist, nad ei käinud neid filme vaatamas. Nüüd on teistmoodi.\nMis nüüd edasi? Millal uue aasta PÖFF-i planeerima hakatakse? \nHomme (\nteisipäeva - toim\n) hommikul! \nJa millal puhkus tuleb? \nMa ei tea. Olen nagu musketär, kes keset ratsutamist hobuse peal magas. Pärast sellist suurt pingutust ei saagi nii teha, et lülitad end kohe välja. \nMis on üks film, mida levisse ootate ja kindlasti vaatama lähete?\nKaval küsimus. Ma tahaks Lanthimose filmi \"Vaesekesed\" vaadata, sest isegi Dennis Davidsoni auhind sai talle. Ma olen enam kui kindel, et ta saab Oscari ja mul ei ole lihtsalt olnud aega, et seda vaadata, mis sest, et levitaja on mu vaatama kutsunud. Seda ma ootan küll ja tahan näha. \nLoodan siis, et leiate selle hetke, et rahulikult maha istuda ja filmi vaadata. \nJa mitte samal ajal magama jääda. Ma loodan ka, aitäh!\n "
        },
        {
          "päis": "Draama Silicon Valleys: Altman läks tagasi OpenAI-sse",
          "sisu": "Tehnoloogiafirma OpenAI juhtkond vallandas eelmisel reedel Sam Altmani tegevjuhi ametikohalt. Kolmapäeval teatas OpenAI, et firma asutaja Altman naaseb tegevjuhi ametisse.\n \nAltmaniga koos läks OpenAI-sse tagasi ka teine OpenAI kaasasutaja Greg Brockman. Brockman lahkus reedel OpenAI-st, kuna firma oli vallandanud Altmani, vahendas \nFinancial Times\n. \nOpenAI teatas reedel, et firma juhtkond kaotas usu Altmani suutlikkuses jätkata OpenAI juhtimist.\nUSA tehnoloogiafirma Microsoft teatas esmaspäeval, et Altman liitub Microsoftiga. Seejärel ähvardasid sajad OpenAI töötajad firmast lahkuda. Kolmapäeval läks Altman OpenAI-sse tagasi. \n\"Mulle meeldib OpenAI, kõik, mida olen viimaste päevade jooksul teinud, on aidanud hoida seda meeskonda koos,\" teatas kolmapäeval Altman. \nOpenAI on tehnoloogiasektori üks viimase aja suurimaid staare, firma arendas välja tehisintellekti rakenduse ChatGPT. Altmani juhtimisel sai OpenAI-st tehnoloogiasektori üks väärtuslikumaid idufirmasid. Microsoft omab ettevõttes 49 protsendilist osalust. OpenAI asutati 2015. aastal. \n "
        },
        {
          "päis": "Aktuaalne kaamera kell 17:00",
          "sisu": ""
        },
        {
          "päis": "Kevadel selgub, mis peidab end Jääretke obeliski luugi taga",
          "sisu": "Tallinna abilinnapea Vladimir Sveti kinnitusel tehti oktoobris selgeks, kus asub Maarjamäe Jääretke obeliski sisse viiv luuk. Mis peidab ennast luugi taga, saab selgeks kevadel.\n \nTeated sellest, et Tallinna arhiividest leitud vanadelt dokumentidelt paistab Jääretke obeliski sisse viiv luuk, kõlasid esimest korda ligi aasta tagasi. Juba toona otsustasid linnavõimud maa alla mattunud luugi üles otsida.\nTallinna abilinnapea Vladimir Svet rääkis, et töid tuleb teha rahulikult ja kõigi asjaosalistega kooskõlastades, sest obeliski lähedale on maetud nii Saksa kui nõukogude sõdurid.\nTänavu oktoobris jõuti viimaks niikaugele, et Tartu Ülikooli teadlased korraldasid obeliski juures georadari uuringu. Niimoodi sai luuki ilma kaevamata otsida.\n\"Me teame nüüd, et luugi ja selle ruumi peal on umbes kaks meetrit pinnast,\" rääkis Tallinna abilinnapea Vladimir Svet.\nTartu Ülikooli geoloogia osakonna koostatud aruandest ilmneb, et obeliski ümbrusesse kuhjatud pinnases on ehitusprahti või suuremaid kive. Sellele vaatamata õnnestus teadlastel välja selgitada, et tõenäoliselt paikneb obeliski sissepääs monumendi kesklinnapoolsel küljel.\n\"Üks asi, mida me georadari abil teada ei saanud, on see, kas ruum on pinnasega täidetud või tühi,\" lisas Svet.\nSaadud teadmiste pinnalt saab linnavalitsus ette valmistada järgmised tööd. Kevadel kaevatakse luuk välja ja võimalusel lähevad spetsialistid obeliski sisemusse.\nMissuguseid saladusi võib Jääretke obeliski rajatud kamber endas peita, pole Tallinna linnavõimud spekuleerinud. Sveti kinnitusel tehakse uuringuid just ehitustehnilisest huvist nähtuvalt. \"Me soovime teada saada, mis on obeliski seisund seestpoolt. Sest praegu seda teadmist meil paraku ei ole. Välja arvatud see, et ta on päris õnnetus seisus,\" rääkis Svet, kelle sõnul on 1960. aastal avatud 36 meetri kõrgune obelisk hakanud lagunema.\nErinevalt ülejäänud memoriaalansamblist, mis on riigi kätes, kuulub obelisk linnale. Riik pole ala korrastamise ega ka monumentide lammutamisega edasi liikunud. Ühtlasi pole astutud samme ala linnale loovutamiseks, ehkki linn on seda küsinud. Kui olukord ei muutu, arutab Tallinna linnavalitsus pärast obeliski seisundi kindlakstegemist, kas see tasuks eraldi konserveerida. Svet tõdes, et valiku tegemisel mängib olulist rolli tööde maksumus.\n "
        },
        {
          "päis": "Vastukaja. Iga raudteeülekäigu sulgemise taga on põhjalik analüüs",
          "sisu": "Vastuseks Karmo Kuri arvamusloole \n\"Kas ühe ülekäigu sulgemine on kohalik mure või midagi enamat?\"\n selgitavad Rain Kaarjas ja Kadi Zavadskis, miks otsustati sulgeda Tallinnas Rulli raudteeülekäik ning kuidas aitab otsus kaasa turvalisuse tõstmisele selle piirkonna raudteekoridoris.\n \nEsmalt väärib selgitamist, et Rulli ülekäigu sulgemist on arutatud põhjalikult, aruteludesse on olnud kaasatud ka kohalik kogukond alates planeerimisfaasist. Ehitusloa menetluse käigus toimus 2021. aasta augustis tarbijakaitse ja tehnilise järelevalve ameti (TTJA) eestvedamisel koosolek, millest võtsid lisaks TTJA-le osa ka Liiva asumiseltsi, Nõmme linnaosavalitsuse ja Edelaraudtee esindajad, kus kuulati ja arvestati kõikide osapoolte seisukohti. Lisaks saadeti Liiva külaseltsile juba toona selgitused ja põhjendused ehitusloa väljastamise osas.\nVäljastatud ehitusloa otsust on võimalik vaidlustada 30 kalendripäeva jooksul, antud juhul seda ei tehtud.\nKõigi osapoolte argumentide ärakuulamise tulemusena veendusid Edelaraudtee ja TTJA, et Rulli ülekäigu lammutamine ja piirdeaia paigaldamine suurendab raudteeliikluse ohutust, mis on oluline avalik huvi.\nOtsuse puhul kaalus ohutus üles mugavuse: Rulli ülekäigu sulgemisega suunatakse jalakäijad mööda kõnniteed \nca\n 250 meetrit (Rulli tänava poolt otse liikudes \nca\n 130 meetrit, vt joonis 1) kaugusel asuvale Viljandi maantee ülekäigule, mida ei saa pidada jalakäijale ebamõistlikult koormavaks. Viljandi maantee ülekäik asub ülesõidu kõrval, mis on varustatud tõkkepuu ja fooridega, mistõttu on see oluliselt ohutum kui amortiseeruv ja ilma signalisatsioonita Rulli ülekäik.\nSamuti on nüüdseks valminud Liiva jaama jalakäijate tunnel (vahemaa Rulli ülekäiguga \nca \n375 meetrit, vt joonis 2), mis tagab ohutu raudtee ületamise Liiva jaama piirkonnas.\nJoonis 1\nJoonis 2\nÜlekäigu sulgemine tugineb Edelaraudtee ohuanalüüsile ja sulgemise eesmärk on kaitsta inimeste elu ja tervist. Lisaks eelnimetatule põhineb hinnang järgmistel peamistel faktidel:\nRulli ülekäiku läbivad nii Balti jaama kui Ülemiste suunal sõitvad reisi- ja kaubarongid ning juba tänast liiklustihedust arvestades, ei ole võimalik selle ohutust tagada.\nElron on tellinud 16 uut rongi, mis hakkavad reisijaid teenindama 2024. aasta teises pooles. Samuti on teada, et uute rongide liiklusgraafikusse lülitamisega suureneb liiklustihedus Tallinn-Rapla-Viljandi suunal \nca\n kolme-nelja rongipaari võrra. Seega suureneb lähiajal Liiva jaama läbivate reisirongide hulk märkimisväärselt ning samavõrra tõuseb Rulli samatasandilise ülekäigu ohtlikkus.\nLähitulevikus algab Rail Balticu raudtee ehitusmaterjalide vedu Ülemiste-Pärnu suunal. Vedude mahuks on planeeritud minimaalselt üks rongipaar ööpäevas, teatud perioodidel ka rohkem. Need veod läbivad muuhulgas ka Liiva jaama ja suurendavad omakorda ohtu raudtee ületamisel Rulli raudteeülekäigul. Lõigul toimuvad ka aherainest valmistatud killustiku veod. \nEdelaraudtee on saanud Elronilt taotluse, milles palutakse lähiaastatel leida võimalusi kiiruste tõstmiseks. Samuti plaanib Elron Rail Balticu valmimisega pakkuda ka Viljandi ja Türi piirkonna elanikele kiiremat alternatiivi, mis mõjutab omakorda Rulli raudteeülekäiku.\nSajaprotsendiliselt ohutu on eritasandiline ülekäik, kus ka halbade asjaolude kokkulangemisel on õnnetuse toimumise tõenäosus null, mistõttu on Edelaraudtee võtnud pikaajaliseks eesmärgiks likvideerida kõik samatasandilised ülekäigud Tallinna linna haldusterritooriumil ja võimalikult suures ulatuses tarastada raudteekoridor, mis takistab inimeste juhuslikku sattumist raudteele.\nHinnates eeltoodud argumente tervikuna, on ilmne, et samatasandilistel ülekäikudel raudtee ületamine muutub juba lähitulevikus kordades ohtlikumaks ning antud ületuskoha sulgemine oli vältimatu.\nNõmme linnaosavanema arvamusloos viidatud 2019. aasta uuringus toodud ülekäigukohtade kasutajate arv ei pruugi vastata hetkeolukorrale, vahepeal on valminud Liiva jalakäijate tunnel, rajatud ja ümber ehitatud Viljandi maantee ülekäigukohad.\nArgument, et sellel ülekäigul on kõik aastakümneid samamoodi toiminud, ei päde, sest olukord raudteeliikluses on juba viimase kümnendi jooksul oluliselt muutunud ja muutub lähiajal veelgi enam. Samuti on muutunud inimeste liikumisviis ja käitumine: järjest rohkem võetakse kasutusele elektrilisi liikureid ja tõukerattaid, kõnnitakse kõrvaklappidega ja kasutatakse nutiseadmeid, mistõttu peab muutuma ka ohutuskäsitlus.\nInimesele on omane mõelda, et \"aga minuga ju ei juhtu!\". Kahjuks räägivad kurvad faktid teist keelt: \"napikaid\" esineb jätkuvalt – raudtee-ettevõtjad koguvad infot ka peaaegu juhtunud õnnetuste osas, mis on täiendavaks indikatsiooniks ohutuse aspektis.\n Igal aastal juhtub kümneid selliseid intsidente\n.\nSelles kontekstis peab raudtee valdaja tegema kõik endast oleneva, et vähendada õnnetuse riski, sest paraku lõpevad ootamatud olukorrad raudteel kõige traagilisemalt. Rongil ei ole võimalik teha äkkpidurdust või kõrvale põigata. Rongi pidurdusteekond on reisirongi puhul umbes 700 meetrit ning kaubarongi puhul kuni kaks kilomeetrit.\nKohalike elanike pakutud idee paigaldada Rulli ülekäigule automaatne foorisignalisatsioon, mis võimaldaks seda praeguses asukohas säilitada, ei ole turvalisuse mõttes piisav lahendus. Tehniliselt pole võimalik seda nii lahendada, sest arvestada tuleb Liiva jaama piirkonnaga ja Viljandi maantee ülesõidukoha automaatikaga. Samuti ei ole Edelaraudtee hinnangul otstarbekas rajada Rulli tänava tsooni teist tunnelit, kuna Liiva jaama oma jääb olemasolevast mõnesaja meetri kaugusele.\nNiisiis on Rulli samatasandilise raudteeülekäigu sulgemine vajalik ja mõistlik inimeste ohutuse kaalutlustel. Oleme veendunud, et inimeste harjumuspärase ja aastakümneid toiminud otsetee mõningane pikenemine on igati proportsionaalne saavutatava ohutustasemega, kui raudtee ületamiseks võetakse kasutusele Rulli ülekäigu asemel Liiva jaama rajatav tunnel või Viljandi maantee automaatsignalisatsiooniga ületuskoht.\nMeie ühine soov on, et raudteeületus oleks kõigile ohutu ning kõik inimesed jõuaksid turvaliselt kooli, tööle ja koju.\n "
        },
        {
          "päis": "Troost sai kaks kaotust, Varul mängis kaks ühepoolset kohtumist",
          "sisu": "Eesti tennisist Siim Troost (ATP 1559.) piirdus Monastiris toimuval M25 tasemega ITF-i turniiril esimese ringiga nii üksik- kui ka paarismängus.\n \nÜksikmänguturniiri avaringis kaotas Troost neutraalse lipu all võistlevale Jegor Agafonovile (ATP 640.) 5:7, 4:6.\nTeisipäeval toimunud paarismängus kaotasid Troost ja austerlane Niklas Waldner sakslasele Daniel Masurile ja itaallasele Julian Ocleppole 2:6, 4:6.\nLiisa Varul osaleb Heraklionis ITF-i W15 kategooria turniiril, kus pidi üksikmängu avaringis tunnistama slovakitar Laura Svatikova (WTA 1099.) selget 6:0, 6:0 paremust.\nPaarismängus pääsesid Varul ja leedulanna Klaudija Bubelyte aga avaringist edasi, kui alistati poolatarid Leticia Matuszewski ja Martyna Zaremba samuti 6:0, 6:0.\n "
        },
        {
          "päis": "Inimõiguslased: Hiina sulgeb mošeesid ka väljaspool Xinjiangi",
          "sisu": "Hiina võimude mošeede sulgemise kampaania on laienenud ka väljapoole Xinjiangi Uiguuri autonoomset piirkonda, kus moslemeid on aastaid taga kiusatud, ütleb inimõigusorganisatsioon Human Rights Watch kolmapäeval avaldatud raportis.\n \nHuman Rights Watchi andmetel on Hiina võimud usuvabadust piirates lammutanud, sulgenud ja ümber ehitanud mošeesid mujalgi kui Xinjiangis.\nVõimud on \"konsolideerimiskampaania\" osana mošeesid sulgenud Hiina põhjaosas Ningxia piirkonnas ja Gansu provintsis, kus elavad islamiusku hueid, seisab raportis, mille aluseks on avalikud dokumendid, satelliidipildid ja tunnistajate ütlused.\nKohalikud võimud on hakanud mošeedelt detaile kõrvaldama, et muuta need hiinapärasemaks. Seegi on osa kompartei kampaaniast, millega püütakse tugevdada kontrolli usu üle ja kõrvaldada võimu ohustavaid ilminguid.\nXi Jinpingi 2016. aasta üleskutset religioone \"hiinastama\" viidi esialgu ellu peamiselt riigi lääneosas Xinjiangis, kus elab üle 11 miljoni uiguuri ja muu islamiusku vähemusrahva.\nÜRO leidis eelmisel aastal, et uiguuride tagakiusamine Hiinas võib olla inimsusevastane kuritegu \nInimõiguslaste hinnangul on Xinjiangis vähemalt miljon uiguuri koonduslaagritesse saadetud, kus neid süstemaatiliselt piinatakse ja orjatööjõuna kasutatakse. Samuti on uiguure ja ka teisi vähemusrahvusi vägisi steriliseeritud ning seda ulatuses, mis USA ja mitme teise lääneriigi hinnangul vastab juba genotsiidi tunnustele.\n "
        },
        {
          "päis": "Eesti eurosaadikud toetasid tootjale parandamiskohustuse kehtestamist",
          "sisu": "Teisipäeval sõnastas Euroopa Parlament seisukoha läbirääkimisteks Euroopa Liidu nõukoguga, mis puudutab kodumasinate ja elektrooniliste seadmete tootjatele nende parandamiskohustuse kehtestamist. Kõik Eesti saadikud hääletasid selle poolt.\n \nÕigusakti eelnõu poolt hääletas 590 saadikut, vastu oli 15 ja puudus samuti 15.\nEttepaneku eesmärk on soodustada säästvamat tarbimist, lihtsustades defektsete kaupade parandamist, vähendades jäätmeid ja toetades remondisektorit.\nPiltlikult öeldes sätestab õigusakti eelnõu, mis tulevikus saab pesumasinast või tolmuimejast, kui see pärast garantiiaega katki läheb ning kuidas oleks seda otstarbekam remontida, et mitte kohe uut ostma tõtata.\nEurosaadik Andrus Ansip (RE) ütles, et õigusakt peaks inimeste jaoks muutuma mingi seadme parandamine lihtsamaks.\n\"Eks me kõik tahaksime ju pruukida mingit soetatud seadet senikaua kuni ta ikkagi täielikult amortiseerub. Aga kui ta näeb välja peaaegu nagu uus ja siis tuleb ta ära visata, siis see tundub ikka suure raiskamisena küll. Terve Euroopa peale tuleb seda raiskamist väga suurtes summades. Öeldakse, et see summa, mis kulub täiesti parandatavate seadmete äraviskamisel ühiskondlikku ressurssi on 12 miljardi eurot. See on väga suur summa,\" lausus Ansip.\nAnsipi sõnul ei saa tehastele panna täielikku remondikohustust, aga tehastel võiks olla igas riigis esindus, mis seda remonti teostab. Samuti peaks tema sõnul olema iga tootja huvitatud sellest, et tema seadmed oleks remonditavad.\nEelnõu poolt hääletas ka EKRE eurosaadik Jaak Madison, kes tavapäraselt on Euroopa Komisjoni algatuste vastu hääletanud. \"On mõistlik võimaldada tarbijatele, et tootjad võimaldaksid ka asjade parandamist, kui see on majanduslikult mõistlik,\" ütles Madison.\nMadison rääkis, et nüüd läheb algatus Euroopa Komisjoni tagasi ja läbirääkimistesse liikmesriikide vahel. \"See võib võtta väga pikalt aega. Mingit reaalset tulemust me näeme kahe, kolme aasta pärast, kui sedagi,\" sõnas Madison.\nValitsus ja riigikogu parandamiskohustuse direktiivi ei toeta\nRiigikogu Euroopa Liidu asjade komisjon ja vabariigi valitsus direktiivi tootjatele parandamiskohustuse kehtestamiseks aga ei toeta.\nSven Mikser (SDE) tõi välja, et huvide põrkumine tootjate ja tarbijate vahel on loomulik. \"Euroopa Parlament asub siin tarbijate poolel. Tarbijad on huvitatud sellest, et nad saaksid oma kodumasinat pidada selle kasuliku eluea lõpuni, et teda oleks võimalik mõistliku hinnaga parandada, kui ta läheb katki,\" rääkis Mikser.\nMikseri sõnul on oluline tarbijale saada ka infot kus ja millistel tingimustel on tal õigus seda parandamist nõuda.\nRiigikogu Euroopa Liidu asjade komisjoni esimees Liisa Pakosta (Eesti 200) põhjendas tootjale parandamiskohustuse kehtestamise mittetoetamist sellega, et see oleks keskkonnavaenulik ja ebapraktiline, kui direktiiv kohustaks tootjat, et see peab näiteks Hiiumaal asuvalt tarbijalt tarbijalt võtma pesumasina ja viima selle Prantsusmaale remonti.\nAnsip ei näe aga ohtu, et näiteks Hiiumaalt tuleks hakata pesumasinaid Prantsusmaale remonti viima. \"Kui seal ka mingid ohualged on olemas, siis ilmselt need ka kolmepoolsetel läbirääkimistel kustutatakse,\" ütles Ansip.\nAnsip rõhutas, et nõuda parandamist ainuüksi tootja tehaselt oleks ilmselgelt liiga palju.\nLiisa Pakosta märkis oma seisukohas, et tootjale parandamiskohustuse panemise asemel aitab palju enam see, kui tootjale kehtestataks kohustus tagada kohapealsetele parandajatele ja lõppkasutajatele Eestis ligipääs kõikidele varuosadele ja parandamisjuhistele.\n\"Kui kõiki varuosi saab internetist tellida ja parandamiseks vajalikud joonised on kättesaadavad, siis aitab see ka transpordijälge vähendada,\" kommenteeris Pakosta uuendusi, mis Riigikogu Eesti seisukohtadesse sisse viis.\nNii Andrus Ansip kui ka Sven Mikser pidasid seda seisukohta mõistlikuks.\n\"Kui ikkagi nendele ettevõtetele, kellel on kohustus tagada nende varuosade kättesaadavus, on odavam tuua need varuosad Eestisse ja volitada Eestis asuvaid teenindajaid nende kodumasinaid remontima, küllap siis see niimoodi läheb, selle asemel, et hakata üksikuid kodumasinaid vedama Saksamaale, Prantsusmaale või Hispaaniasse,\" rääkis Mikser.\nAnsipi sõnul on ta päri ka ELAK-i seisukohaga, mis puudutab kohalike parandustöökodade paremaks leidmiseks veebilehe loomist. Euroopa Komisjoni algatuses remondipakkumiste võrdlemiseks pakutud pika remonditeabe vormi loomist riigikogu ei toeta.\nJaak Madison tõdes, et tänapäeval on väikem kodumasina eluea aeg, aga ka kodumasina hind.\n\"Parandamistingimuste loomine on mõistlik kompromiss, et vähemalt on tarbijaid, kes tahavadki põhimõtte pärast oma asja ikkagi lõpuni ära kasutada,\" lausus Madison.\n "
        },
        {
          "päis": "R2 Aastahiti minilaiv | Stefan",
          "sisu": "Eesti suurim muusikaküsitlus R2 Aastahitt on avatud ja kuni 28. detsembrini saavad kõik oma selle aasta lemmiklugude poolt \nhääletada\n.\n \nNagu juba traditsiooniks saanud, kõlab Aastahiti alguse puhul terve nädala vältel Raadio 2-s minilaiv, kus tuntud artistid esitavad kaks laulu.\nKolmapäeval andis minikontserdi Stefan.\n "
        },
        {
          "päis": "PÖFF-i päevik | Parimad pärlid festivali viimastest päevadest",
          "sisu": "Vaikselt hakkab suurem PÖFF-i pohmell üle minema, aga mõned filmid jäid lihtsalt liiga tugevalt veel kripeldama, et neist tuli ka veel kirjutada. Suur osa neist filmidest jõuab ka kinolevisse, kuigi peab veel mõnda aega ootamata. Seniks aga: kohtume juba veidi vähem kui aasta pärast PÖFF-il.\n \n\"Huvivöönd\"\nRežissöör: Jonathan Glazer\nMeeldiv on näha, kuidas Jonathan Glazer võitleb parimas mõttes filmitööstuse reeglite vastu: ka kõige trotslikumad \narthouse\n-lavastajad annavad ikka vähemalt viie aasta tagant mõne filmi välja, et vahepealse ajaga täitunud inspiratsiooni- ja loomapaunad tühjaks lasta ning mingilgi määral oma vaatajat teenida. Glazer on pärast kümme aastat tagasi ilmunud suurepärast \"Under the Skini\" andnud välja vaid üksikud lühifilmid, mis on küll tekitanud lühikesele kestusele ja abstraktsele vormile vaatamata palju kumu, ent pikemas perspektiivis olid need lihtsalt väikesed sähvatused, mis tulid kiirelt ja kadusid ka pildilt sama ruttu. Nüüd on ta aga tagasi filmiga, mis näitab, et pikk ootus oli seda väärt.\n\"Huvivöönd\" võib tekitada küll esmapilgul skepsist, sest koonduslaagritest ning natsi-Saksamaa õudustest on tehtud sadu (kui mitte isegi tuhandeid!) filme ning vägisi tundub, et isegi kõige rõvedamad pimedad nurgad on juba läbi valgustatud ja tükkideks lahti võetud. Jonathan Glazer otsustab meile õuduseid üldse mitte näidata, aga mõjub seejuures tuhat korda vastikumalt kui pildid gaasikambris piinlevatest inimestest. \"Huvivöönd\" näitab, et kõige abstraktsem, jäledam ja põhjendamatum kurjus ei esitle end reaalsuses kunagi sarvilise deemoni või mõõkhambulise tiigrina, vaid suurimad tõprad on suvalised inimesed, täiesti märkamatud tüübid.\n\"Huvivöönd\"\n Autor/allikas: \nKaader filmist\nFilmi fookuses olev perekond Höss on ka täiesti mittemidagiütlev perekond, kes elab Auschwitzi koonduslaagri aia taga – seda sõna otseses mõttes, mõnikümmend meetrit kõrgetest müüridest – idüllilist pereelu. Lapsed sulistavad aias olevas basseinis, pereema hõljub kondab sihitult mööda maja ringi ja patseerib lopsakas aias ringi. Iga minutiga saab aga selgemaks, kuidas tegelikult pereisa Rudolf Höss on tegelikult üks võtmetegelasi ning normaalse argielu varjus tehakse suurimad inimsusevastaseid kuritegusid.\nGlazer ei tee vaatajale pai, vaid sunnib meid hindama ümber oma arusaama kurjusest. Kui te lõpuks peas selle nupu teise asendisse lükkate, siis jääb \"Huvivöönd\" veel pikaks ajaks teid jälitama ja võimalik, et ei lahkugi peast enam kunagi. Aasta olulisemaid filme, praeguste sõjakollete kontekstis ka lausa kohustuslik äratus meile kõigile.\n\"Huvivöönd\" jõuab Eesti kinolevisse tuleva aasta aprillis.\n\"Langemise anatoomia\"\nRežissöör: Justine Triet\nKohtudraama on ajalooliselt olnud ikka ameeriklaste asi, nemad on selle žanri täielikud meistrid ning ega eurooplastel siin suuremat sõnaõigust pole olnud. Justine Triet' Kuldse Palmioksaga pärjatud \"Langemise anatoomia\" mõjub seetõttu üllatavalt värskelt, kuna teeb asju võrreldes üleelusuuruste Hollywoodi kohtufilmidega hoopis teistmoodi. Oma vormilahenduselt sarnaneb film isegi pigem mõnele kainele ja kliinilisele Skandinaavia krimisarjale, kus tüüne, aga halvaendelise rahulikkusega kooritakse kiht-kihi haaval lahti üht keerukat konflikti.\n\"Langemise anatoomia\"\n Autor/allikas: \nKaader filmist\nAntud juhul on probleem pealtnäha lihtne. Mees leitakse koduhoovist surnuna ja on kolm varianti: kas kukkus alla, tegi enesetapu või keegi aitas kaasa. \"Langemise anatoomia\" ei too mängu mingit piipu suitsetavat detektiivi ega keskendu isegi niivõrd uurimisele kui sellisele, vaid surub selle juhtumiga hoopis ühe perekonna keerulise suhtevõrgustiku mikroskoobi alla. Kas päev enne surma toimunud tüli mehe ja naise vahel annab õiguse kahtlustada, et naine võis surmale kaasa aidata? Kas nägemispuudega poja ütlustel on mingit kandepinda? Kuivõrd kaugele on eetiline minna, et otsida vastust küsimustele, millele vastust võib-olla ei olegi?\nTriet' filmis ei toimu tegelikult suurt mitte midagi, aga just see fakt tõigi \"Langemise anatoomiale\" Cannes'i peapreemia. Pole mingeid lavastuslikke võtteid, millega vaatajat ühes või teises suunas mõjutada, vaid siin hakkab särama lugu kõigi oma suuremate ja väiksemate pöörete, vastuoluliste hoovuste ning keeruliste, ent kõigiti inimlike karakteriga. Täielik stsenaristika meistriklass, mis sunnib vaatajat pidevalt end moraalsele kompassile otsa vaatama ning oma valikuid ikka ja jälle ümber hindama. Ühelt poolt elav näide sellest, kuivõrd subjektiivne on kohtusaalides toimuv, teisalt ka valus kinnitus, et ka kõige kaljukindlam tõde on suurendusklaasi all vaadates üsna habras.\n\"Langemise anatoomia\" jõuab Eesti kinolevisse tuleva aasta märtsis.\n\"Järgmine värav võidab\"\nRežissöör: Taika Waititi\nRahvusvahelisel komöödiate maastikul seisab Uus-Meremaa lavastaja Taika Waititi heas mõttes üksiklasena: tema lapsikul ja naiivsel, kuid samas igati tabavale humoorimeelele keegi teine naljalt konkurentsi ei paku, mistõttu on ka raske teda kellegi teisega segamini ajada. Viimastel aastatel on ta küll tegelenud pigem identiteedikriisis vaevleva koomiksisaaga elluäratamisega, mis tal kahe \"Thori\" filmi näol ka hetkeks õnnestus, nüüd on ta aga õnneks tagasi autoriprojekti juures.\nVõi kas see on ikkagi autoriprojekt? Lugu maailma halvimast jalgpallimeeskonnast on kuidagi nii taikawaititilik lugu, et ma ei suuda siiani uskuda, et Waititi päriselt sellise filmi teinud on, mis on kuidagi nii ambitsioonitult lihtne ja isegi tühine. Äkki keegi surus selle talle ikkagi peale? Kõigi seniste filmidega on Waititi püüdnud kuidagi raputada, astuda sissetambitud rajalt kõrvale ja mängida stampe pahupidi ümber, \"Järgmine värav võidab\" räägib meile aga loo, mis on juba oma olemust nii napakas ja ogar, otsekui olekski Taika Waititi ise elu lavastama hakanud. Aga ei, see kõik toimus päriselt ning filmilavastajana polegi tal siin eriti midagi juurde lisada.\n \n\"Järgmine värav võidab\"\n Autor/allikas: \nKaader filmist\nKomöödiana on \"Järgmine värav võidab\" igati õnnestunud, samuti teeb Michael Fassbender ühe oma karjääri kõige totakama rolli, mis samas tabab naerutamise kõrval ka mingeid tõsisemaid registreid. Aga kas meil oli ikkagi sellist filmi päriselt vaja? Aluseks on võetud 2014. aastal valminud samanimeline dokfilm ning kui lõputiitrite ajal näidatakse kaadreid dokist, siis on näha, et isegi osad stseenid ning kaadrilahendused on üks-ühele üle võetud. Hollywoodi keskmise komöödia madalate standardite kohaselt on \"Järgmine värav võidab\" väga tuumakas teos, aga Waititi enda varasematele töödele jääb tugevalt alla, kuna tervik jääb kuidagi ühetasandiliseks.\nNaerda saab, tore on ka ning ega peagi seda pikaks ajaks meelde jätma, sest Waititil on lavastaja hetkel töös veel viis-kuus järgmist projekti, seega peagi näeme juba midagi uut.\n\"Aeglaselt\" \nRežissöör: Marija Kavtaradze\nEestis räägime \"Savvusanna sõsararatest\" ja jagame mõnes mõttes juba karu nahka enne jahile minekut, küll antakse filmile juba Oscareid, küll Kuldgloobuseid, küll Euroopa filmiauhindu, aga ei tasu ära unustada, et on ka teised väga tugevad konkurendid. Üks neist on samuti tänavu aasta alguses Sundance'i filmifestivalilt tuule tiibadesse saanud noore Leedu lavastaja Marija Mavtaradze teine mängufilm \"Aeglaselt\", mille leedukad esitasid ka omapoolseks konkurendiks Eestile võõrkeelse filmi Oscari võidujooksus. Ja peab tunnistama, et \"Aeglaselt\" astub meile väga tugevalt kandadele ning lippab kohati isegi mõne sammu ette.\n\"Aeglaselt\"\n Autor/allikas: \nKaader filmist\nKüll aga jõuame kiirelt tupikusse, kui püüame \"Aeglaselt\" kuidagi sõnadesse panna. Paljuski ilmselt seetõttu, et sõnal on selles filmis üsna väheoluline roll, sest filmi peategelasteks on tantsija ja viipekeele tõlk, kes mõlemad kõnelevad kehaliselt, füüsiline pool on verbaalsest tugevalt üle. Nende vahel tekib tugev side, mis pannakse aga kiirelt proovile, kui Kęstutis Cicėnase kehastatud tõlk teatab, et ta on aseksuaalne. Kuidas kaks väga kehalist inimest saavad olla suhtes, kui seksuaalsus on laualt maas?\nSelle keerulise ning meediaruumis pea mitte kunagi kajastust leidva küsimusega tegeleb Mavtaradze nii peenelt ja tundlikult, et piir mängu ja elu vahel kaob täielikult. Sellele aitab kindlasti kaameratöö, mis ei aja taga mitte esteetilist täiust, vaid mängib pigem oma dokumentaalse, töötlemata ning rohkemaka lahendusega kätte värskete armastajate pimestatuse, aga ka ebakindluse, kõhklused ja hirmud.\n\"Aeglaselt\" ei mõju hetkekski turvaliselt, ehkki filmis ei toimu ka kordagi midagi reaalselt ohtlikku, Aga kui sa usud päriselt neid karaktereid, kes sulle ekraanilt vastu vaatavad, neist saavad pooleteiseks tunniks sinu parimad sõbrad või pereliikmed, siis iga südamevalu saab ka meie omaks, elame seda ka ise füüsiliselt läbi. Kogu film mõjubki, nagu varem ka mainisin, väga kehaliselt, ka filmielamus ise nagu ronib sulle ligi kohtadest, kuhu enamik filmid üldjuhul ei taha ega julge minna.\nIlmselt aasta suurim üllataja, mis näitab, et parimad filmid sünnivad tihti eimillestki. Filmis tantsijat kehastaval Greta Grinevičiūtėl, kes on ka ise ameti poolest pigem tantsija kui näitleja, tasub tulevikus kindlasti silma peal hoida, loodan väga, et pärast sellist rolli jätkab ka kinolinal ka tulevikus.\nEsialgsete plaanide kohaselt Eesti kinolevisse ei jõua, aga loodan väga, et keegi mõtleb ümber.\n "
        },
        {
          "päis": "Tõnis Milling: ma ei hooli sellest, et võin kõlada pehmomehena",
          "sisu": "Meestepäeval käis \"Päevatee\" saates Tõnis Milling, kes pani meestele südamele, et hea enesetunne ei välista vähi olemasolu ning südamerahu huvides peab kindlasti kontrollis käima. Tema sõnul võib ta kõlada pehmomehena, kuid eesti mehed tegelevad aina tõsisemalt enesehävitamisega. Saates meenutas ta ka oma varalahkunud venda Madis Millingut, kes oli tema jaoks nagu elav leksikon.\n \n\"Olen hariduselt põllumees, 90-ndatel aastatel õppisin Kehtna põllumajanduskoolis,\" meenutas Tõnis Milling. \"Põllumajandus oli enne üheksakümnendaid väga heas seisus, tahtsin ka head elu nautida, aga kõik muutus väga ruttu. Nüüd huvitab mind politseitöö, tegutsen abipolitseinikuna.\"\nMillingu sõnul on ta abipolitseinik hobi korras ning naudib patrullis käimise aega väga. \"Kui minna politseisesse päriselt tööle, kaob mu meelest ära selle töö võlu ja põnevus. Jalgpallur Raio Piiroja on täna kutseline kalur, varasemalt käis ta hobi korras kalal ja ka tema on öelnud, et kui hobi muutub ühel hetkel tööks, siis ei ole enam nii põnev.\"\nTänavu septembris läks Milling Luua metsanduskooli matkajuhiks õppima. \"Mulle on alati meeldinud matkamas käia,\" ütles Milling. \"Aga tahtsin omandada just oskusi ja teadmisi metsas hakkama saamiseks. Ja teadmisi ma sealt saan. Luua on väga hea auraga kool. Tore on käia koolis, kui pole sundust nagu lapsena oli.\"\nVähidiagnoosi sai Milling eelmisel aastal. \"Esimeses staadiumis ei saanud arstid päris täpselt aru, kas mul on vähk või ei ole. Täna on vähk kontrolli all, ta on küll olemas ja pahaloomuline, aga mitte agressiivne. Olen jälgimise all.\"\nMilling paneb meestele südamele, et hoolimata karmist diagnoosist, ei ole ta kunagi end halvasti tundnud. \"Enesetunde põhjal ei saanud ma aru, et midagi on halvasti, kuigi vähk oli mul siis juba olemas. Tegin oma vähiga kokkuleppe, et vähk ei arene ja mina ei toida teda. Jah, ta on mu organismis olemas, me võime koos elada, aga ta ei arene edasi.\"\nTa hakkas uurima, mis vähki toidab. \"Vähki toidavad väga lihtsad asjad nagu suhkur, alkohol ja kohv. Kui need oma menüüst välistada, läheb enesetunne juba paremaks,\" ütles Milling. \"Mina jätsin päevapealt šokolaadi ja halvaa ning igasuguse magusa söömise. Ja see mõjus mulle väga hästi. Lisaks sellele, et ma enam vähki ei toitnud, langes mu kehakaal esimese kuuga seitse kilo.\"\nOluline on üle vaadata ka töörutiin ja uni. \"Õnneks ei ole mina stressi ja depressiooniga kokku puutunud. Aga hakkasin mõtlema, et elan ühe korra ja tahan seda teha tervena ja väärikalt, mitte kogu aeg rabeledes,\" ütles Milling. \"Ma ei taha teha stressirohket tööd, et mõnituhat eurot aastas rohkem teenida. Aga kahjuks tegelevad eesti mehed enesehävitamisega, olgu selleks siis ületöötamine, alkohol või tubakas. See võib kõlada praegu pehmomehe jutuna, aga näen, kuidas see mehi ja nende perekondi lõhub.\"\nMillingu sõnul avalikustas ta oma haiguse ainult selle pärast, et anda teistele meestele eeskuju. \"Mind on väga paljud mehed selle eest tänanud,\" lisas ta. \"Eesnäärmevähi kontroll arsti juures võib olla ebameeldiv tegevus, aga ainus, mis loeb, on teadmine, et ma olen terve. Parem on ju olla terve mees, mitte juurvili, kes end voodis liigutada ei saa. Olen võtnud seisukoha, et mina elan täna, mitte eile ega homme.\"\nHingedekuu viimasel nädalal, 24. novembril on alati peetud venna Madis Millingu sünnipäeva. \"Lähme vanematega Madise sünnipäeval kindlasti kalmistule, pärast mälestame kõik koos kodus,\" ütles Milling. \"Mõtlen tema peale iga nädal. Kui ta lahkus, sain aru, et tema füüsilise keha saatsime küll ära, aga meie südamest ja meelest ei lähe ta ju kunagi. Loodan, et lahkunud inimesed meid ikka kuulevad ja on meie lähedal.\"\nMilling rääkis, et tunneb vennast väga suurt puudust. \"Hiljuti tekkis mul ajalooline küsimus ja varasemalt helistasin siis Madisele, kes alati teadis vastuseid. Ta oli kui elav leksikon, kes teadis kõike ajaloost, sõjandusest, arhitektuurist ja geograafiast. Vahel sain aru, et ta kohe ei teadnud vastust, aga ta hakkas tuletama ning kunagi ei jäänud vastust võlgu. Ta oli väga tark inimene, nüüd aitab mind ainult Google.\"\nMilling jagas armsat mälestust ajast, mil tema oli 15-aastane ja Madis õppis Pedagoogilises instituudis. \"Ühel õhtul tulin koju ja Madis istus Peda kursarahvaga meie juures Õismäe korteris. Tahtis vist natuke eputada ja ütles mulle, et surume kätt. Aga juhtus nii, et mina surusin ta käe maha,\" meenutas Tõnis Milling. \"See oli murranguline hetk, kus me mõlemad tajusime, et väike vend on suurest vennast tugevam ja hakkas mind senisest rohkem aktsepteerima.\"\n "
        },
        {
          "päis": "Kuuba kaotas Hiina Mastersi avaringis",
          "sisu": "Kristin Kuuba (BWF 49.) piirdus ühe miljoni USA dollari suuruse auhinnafondiga Hiina Mastersi sulgpalliturniiril avaringiga.\n \nEesti esireket kaotas Shenzhenis maailma edetabelis 31. kohta hoidvale Malaisia mängijale Goh Jin Weile 11:21, 17:21.\nKuuba juhtis esimeses geimis 5:4, aga siis võttis Goh üheksa punkti järjest ning kontrollis ülejäänud geimi ja ka teist geimi, kus pärast seisu 2:4 Kuuba enam lähemale kui kolm punkti ei jõudnud.\n "
        },
        {
          "päis": "Läti plaanib tuleval aastal laenata kolm miljardit eurot",
          "sisu": "Läti riigikassa teatas, et 2024. aastal laenab riik kolm miljardit eurot ja suurem osa sellest rahast läheb varasemate võlakohustuste refinantseerimiseks.\n \nLäti rahandusministeeriumi allasutusena töötav riigikassa teatas, et riik plaanib raha laenata nii rahvusvaheliselt finantsturult kui ka riigisiseselt turult.\nRiigikassa esindajad ütlesid, et laenu võetakse nagu varasematelgi aastatel, säilitades maksimaalse paindlikkuse finantsturgude valimisel kui ka tehtavate laenutingimuste valimisel. \nRiigikassa laenab raha regulaarselt, et katta riigi vajadusi. Laenu kasutatakse eelarvepuudujäägi katmiseks, riigivõla plaaniliseks tagasimaksmiseks ja varasemate laenude teenindamiseks. \nRiigikassa lõpetas rahvusvaheliselt turult 2023. aastaks kavandatud laenude võtmise 15. novembril ning emiteeris siis 600 miljoni euro väärtuses võlakirju. \n "
        },
        {
          "päis": "U-18 võrkpallineiud teenisid EEVZA turniiril teise võidu",
          "sisu": "Ida-Euroopa Võrkpalliassotsiatsiooni (EEVZA) meistrivõistlustel Lätis teenis Eesti U-18 neidude koondis oma teise võidu, saades 3:0 (25:17, 25:9, 25:16) jagu Aserbaidžaanist. \n \nEesti naiskonna resultatiivseim oli kolmapäeval 16 punkti (+11) toonud Heidi Vahula, 12 punkti (+8) lisas Hannemai Hanimägi ning 11 (+7) Brita Männilaan, Kertu Stamm panustas kaheksa punkti (+3). Aserbaidžaani edukaim oli kümne punktiga (+6) Aisha Alismanova, vahendab \nvolley.ee\n.\nEesti vastuvõtt oli 18 protsenti, rünnak aga 58 protsenti, blokiga teeniti kaks ja serviga koguni 15 punkti (eksiti üheksal pallingul). Aserbaidžaani vastuvõtt oli vaid 9 protsenti ja rünnak 30 protsenti, blokiga teeniti kaks ja serviga kümme punkti (eksiti neljal servil).\nTeisipäeval kaotasid eestlannad 0:3 Poolale, turniiri esimeses kohtumises alistati aga Leedu 3:0. Neljapäeval mängitakse Gruusiaga, veel kohtutakse Ukraina ja Läti eakaaslastega.\nKõik mängivad omavahel korra läbi, turniiri võitja tagab otse koha 2024. aasta U-18 EM-finaalturniirile. Kohad 2.-5. mängivad kevadel EM-valiksarja teises ringis.\n "
        },
        {
          "päis": "Estonia vraki ümbruses algab merepõhjauuring",
          "sisu": "Parvlaeva Estonia vraki ümbruses algavad lähiajal kõrgresolutsioonilise sonariga merepõhjauuringud, mille käigus loodetakse saada ülevaade Estonia uppumisteekonnast ja kaardistada merepõhja.\n \nOhutusjuurdluse keskus koos Rootsi õnnetusjuhtumite uurimise ameti ja Soome ametiasutustega hakkab umbes nelja ruutkilomeetri suurust ala uurima tipptehnoloogia abil, et saada täpne ülevaade, milline oli õnnetuse ajal veega täitunud Estonia uppumisteekond ning kaardistada detailselt vrakki ümbritsevat merepõhja.\nUuringu aeg sõltub ilmast ja see viiakse läbi ajavahemikul 24. novembrist kuni 3. detsembrini, teatas ohutusjuurdluse keskus.\nMeregeoloogilise uuringuga soovitakse tuvastada võimalikult palju parvlaeva vraki ümbruses merepõhjas lebavaid laevaga seotud esemeid. Õnnetuse algusest alates sattus laevalt eeldatavasti vette palju erinevaid objekte, mille asukohtade tuvastamine aitab rekonstrueerida laeva uppumisteekonda.\nUuringu lepingupartneriks on Norra ettevõte Reach Subsea AS, kes tegi meretöid ka tänavu juulis Estonia vraki asupaigas. Uuringuks kasutatakse Göteborgi ülikoolile kuuluvat uurimislaeva Skagerak, mida haldab ettevõte Northern Offshore Services. Laev väljub Rootsist Nynäshamni sadamast.\nKuna uurimislaev ei mahuta palju inimesi, osaleb meretöödel üks ohutusjuurdluse keskuse ja üks Rootsi õnnetusjuhtumite uurimise ameti esindaja.\nUuringuseade EIVA Equinox koosneb kaugjuhitavast pukseeritavast platvormist EIVA ScanFish 3D ning Wavefront Solstice MAS mitmikavasonarist.\nMAS on kombinatsioon suure jõudlusega tehisavasonarist ning töökindlast külgvaatesonarist. Uuenduslik tehnoloogiline lähenemine tagab märksa täpsemad tulemused kui traditsiooniline külgvaatesonar.\nUuringu tulemusi kasutatakse järgmisel aastal kavas oleva laeva uppumise digitaalse mudeldamise sisendandmetena. \n "
        },
        {
          "päis": "Kell 21.40 \"Esimeses stuudios\" Lauri Läänemets",
          "sisu": "Õpetajad on streigiootel ja koalitsioonis ei paista üksmeelt, kuidas palgatüli lahendada. Millised on jõuvahekorrad koalitsioonis ja kui palju on vastasseisus poliitilist teatrit? ETV \"Esimeses stuudios\" on täna sotsiaaldemokraatide juht, siseminister Lauri Läänemets, kellega tuleb juttu ka Vene piiril toimuvast.\n \n\"Esimene stuudio\" algab ETV-s kell 21.40. Saatejuht on Johannes Tralla.\n "
        },
        {
          "päis": "Kunstiajaloolane Kadi Polli: Eesti loodust tuli küngastega ilustada",
          "sisu": "Saatesarja \"Konrad Mägi värvide maailmas\" kolmandas osas vaadeldakse loodus- ja maastikumaali rolli nii Konrad Mägi loomingus ning Eesti ja muu maailma modernismis laiemalt. Kunstiteadlase Kadi Polli sõnul tekkis Eesti maastikule kunstiväärtus alles 19. sajandi teises pooles, kui Itaalia maastik asendus Hollandi maastikuga.\n \nKonrad Mägi maalis elu jooksul sadu maale ja enamik neist on maalitud looduses. Ta elas metropolides ja oli modernist kuid maalida suutis metsikus looduses.\n\"Mägi loomingu tuumas olid kahtlemata maastikud või loodusvaated, mida ta tegi peaaegu igal pool kus ta käis. Vilsandil, Norras, Viljandi lähedal, Itaalias – ükskõik kus. Ka teised Eesti modernistid kujutasid sageli maastikku ja loodust. Kui võrrelda Eesti toonast maalikunsti Lääne-Euroopaga, siis on ka esile toodud, et Eesti kunstnik suhestub loodusega kuidagi kirglikumalt, intensiivsemalt ja intiimsemalt,\" avas Eero Epner looduse rolli Eesti modernismis.\nAjaloolase Linda Kaljundi sõnul leiab sarnast kirge ja intensiivust looduse vaatlemisel ka mujalt Euuropast. \"Näiteks saksa ekspressionistid ei vaata suure huviga mitte ainult Euroopa loodust või Euroopa äärealade põnevat põhjamaist loodust vaid rändavad ka Euroopast välja ja otsivad põlisrahvaid ning eksootilisemaid ja autentsemaks peetud loodusega koosolemise viise,\" ütles Kaljundi.\nSelle taustaks on Kaljundi sõnul suur linnastumine, mis 20. sajandi alguses hoogu kogus ning sellega seonduvatest muredest rääkimine. \"Otsida uuesti kaasaja probleemidele lahendust või ka pääseda urbaansest olust. See on oluline põhjus, miks nii paljud kunstnikud pööravad oma pilgu looduse poole,\" selgitas Kaljundi.\n19. sajandi lõpus hakkas suuresti laienema ka metsatööstus. \"Metsa järjest rohkem raiuti ja imporditi. Looduspildid ja looduse väärtustamine teisel moel on ka osa tolle aja ühiskonna diskussioonidest,\" ütles Kaljundi ja lisas, et see ei tähendanud siiski alati kunstnikupoolset linnastumise kriitikat või looduskaitse sõnumit.\nKuigi mingil määral on teatud vastuolu, et Eesti kunstnikud, kes nimetuse järgi olid küll modernistid, keerasid teostes modernsusele selja, siis semiootik Daniele Monticelli sõnul on oluline teha vahet sellel, mida kujutatakse, ja kujutusviisil.\n\"See on selgelt modernistlik. Ka Konrad Mägi loomingus on ikkagi näha inimese hinge, kes tahab ennast mingil määral väljendada. /.../ Vahel on loodus niivõrd kurvide rohke ja närviline, et on aru saada, et see pole ainult loodus vaid seal on midagi muud ka,\" selgitas Monticelli.\nLisaks Mägile vaatlesid varem oma teostes Eesti loodust ka baltisaksa kunstnikud. Nende lähenemiste vahel on selgeid erinevusi. \"Baltisaksa kunstnike töödes on ka nii palju erinevaid allhoovuseid,\" ütles kunstiteadlane Kadi Polli.\nEraldi toob Polli välja esimese põlvkonna sisserändajate maastikud, kes otsivad oma uue kodukandi looduses ilu, olles samal ajal kantud oma sünnikohast Elbe või Reini ääres. \"Nad joonistasid meie madald künkad hästi kõrgeks ja hästi maaliliseks,\" selgitas Polli.\nEriaegadel olid kunstis moes erinevad maastikud. \"Kui 19. sajandi keskpaigas ja teisel poolel tulid moodi Hollandi maastikud, siis korraga klapib sinna tasane maa, kus on porised rajad ja lagedad merevaated. Täna me kõik armastame neid, aga ei mõtlegi selle peale, et see side on Itaalia maastiku asendumisega Hollandi maastikuga, kus korraga on Eesti maastik kõigi silmis ilus. Enne tuli seda mägede ja küngastega ilustada,\" ütles Polli.\n "
        },
        {
          "päis": "Raadiouudised (22.11.2023 15:00:00)",
          "sisu": ""
        },
        {
          "päis": "Tallinna jõulukuusk tuleb Raekoja platsile elektriliini alt",
          "sisu": "Tallinna tänavune jõulupuu kasvas elektriliinide lähedal ja oleks nagunii tulnud maha raiuda, ütles Tallinna Kesklinna vanem Monika Haukanõmm. Lisaks silmailu pakkuvale jõulukuusele tuleb Tallinnas jõulukuul ka mitmeid avalikke jõuluüritusi.\n \n\"Jõulumuinasjutuaeg Tallinnas algab 1. detsembril, kui õhtul 18 avatakse jõuluturg ning koos linna külalistega süütame ka siis tuled Tallinna kõige esinduslikumal jõulupuul. Nagu ikka, on see hästi pidulik sündmus, kus toimub ka kontsert, mida siis kannab ette Valge Gospel,\" sõnas Haukanõmm.\nTerve kuu toimuvad eri sündmused, millest Haukanõmm toob välja \"Elavad aknad\". \"Viru tänavale tulevad nn elavad aknad, mis tähendab seda, et on võimalik mööda Viru tänavat kõndida ja kell 16–18 peatuda eri kaupluste akende juures ja vaadata muusikute ja tantsijate esinemist,\" ütles Haukanõmm.\nSiim Aimla eestvedamisel astuvad üles noored muusikud MUBA-st ja tantsivad Eesti Tantsuagentuuri tantsijad. \"Inimesed seisavad tänaval, muusika kostab tänavale, aga etteasted toimuvad vaateakendel,\" kirjeldas Haukanõmm projekti.\nSamuti kiidab Haukanõmm 9. detsembrist avatud programmi \"Leia vanalinnast muinasjutt ehk muinasjutuhoovid vanalinnas\". \"Eri vanalinnahoovides on üles seatud valdavalt Eesti muinasjuttudest inspireeritud heli- ja valgusinstallatsioonid. Kaardilt saab vaadata, millistes hoovides on muinasjutuinstallatsioonid ja on võimalik minna neid uudistama. Kõik nad läbi käia ja mõelda, mis muinasjutuga parasjagu on tegemist,\" sõnas Haukanõmm.\nSelle aasta Tallinna linna esindusjõulupuuks osutus kuusepuu, mis kasvab Kiili vallas Nabala külas. Neljapäeval püstitatakse see Raekoja platsile. kuuse mahavõtmise ja Tallinnasse toomise protsessi saab jälgida otseülekandest Kesklinna Valitsuse Facebooki lehelt.\n\"Kui eelmise aasta jõulupuu kasvas elumajale väga-väga lähedal ja ohutuse tagamiseks oleks pidanud pererahvas selle nagunii varem või hiljem maha võtma, siis tänavuse aasta superstaariks osutus kuusk, mis kasvas elektriliinide all ja oli juba natuke ohtlikuks muutunud. Ning selle asemel, et see puu lihtsalt maha võtta või oksi vähemaks lõigata, kolib puu täies hiilguses Raekoja platsile,\" ütles Haukanõmm.\nÜmber jõulukuuse kerkib ka jõuluturg. \"Jõuluturu läbiviimiseks on meil partner, \nseda ei tee Tallinna linn, ning eks me ootame ka väga suure põnevusega uut jõuluturgu, mis on nüüd siis esimest korda uueks perioodiks korraldajale teha antud. Millised jõuluturu majakesed täpselt saavad, see on ka meile natukene üllatus,\" rääkis Haukanõmm.\nTallinna kõige suurem aastavahetusüritus toimub traditsiooniliselt Vabaduse väljakul algusega kell 21. \"Enne, kui me jõuame selle tipphetkeni, kui aasta vahetub ja president peab kõnet, esinevad meil erinevad ansamblid, nagu Laine ja Trad Attack ning õhtu lõpetab Nublu,\" sõnas Haukanõmm.\nMis puudutab aga ilutulestikku, siis nagu juba eelmisel aastal, Tallinn seda ei korralda. \"Seda oleme otsustanud ning selle asemel on meil planeeritud suurejooneline valgusetendus Vabaduse väljakul,\" sõnas Haukanõmm.\nIlutulestiku ärajätmise põhjus pole rahapuudus, vaid see, et ilutulestikuga kaasnevad kahjud loodusele, lisas ta.\n "
        },
        {
          "päis": "Šveits saadab 25 tanki Saksamaale tagasi",
          "sisu": "Šveits kiitis kolmapäeval heaks 25 tanki Saksamaale tagasi eksportimise, kuna Berliin kinnitas, et ei riku Šveitsi neutraliteeti ega ekspordi neid edasi Ukrainasse.\n \nŠveits valitsus andis nõusoleku toimetada lahingtankid Leopard 2 A4 tagasi tootjale Rheinmetall.\n\"Saksamaa kohustus mitte saatma tanke Ukrainasse ning kinnitas, et need jäävad kas Saksamaale, NATO-sse või EL-i partneritele,\" ütles valitsus.\nVeebruaris palus Saksamaa, et Šveits müüks osa maha kantud tankidest Rheinmetall Landsystemele tagasi.\nSeptembris kiitis Šveitsi parlament heaks 25 Leopardi mahakandmise tingimusel, et need müüakse tootjale tagasi.\nTankid ei tohi minna Ukrainale, rõhutati siis, ja sestap oli väga tähtis saada Saksamaalt tagatis, et need jäävad NATO-sse või EL-i, teatas valitsus.\nŠveits on sõjaliselt neutraalne riik, kuid tal on hästi relvastatud sõjavägi ja meestele kehtib sõjaväekohustus.\nNeutraliteet muutus tulise arutelu teemaks pärast Venemaa kallaletungi Ukrainale. Šveits ei kuulu küll Euroopa Liitu, aga ta on järginud tolle sanktsioone Venemaale, sõjalise neutraliteedi küsimuses Bern aga nii paindlik ei ole.\nKiievi ja tema liitlaste pealekäimisest hoolimata on ta keeldunud lubamast riikidel, kel on Šveitsis toodetud relvi, neid Ukrainale anda.\n "
        },
        {
          "päis": "Stockholm kiitis taliolümpia võõrustamise heaks",
          "sisu": "Rootsi pealinn Stockholm teatas teisipäeval, et toetab linnas taliolümpiamängude võõrustamist.\n \n\"Linnavolikogu pooldab algatust korraldada 2030. aasta olümpia- ja paralümpiamänge,\" teatas linn. Stockholm võõrustas viimati olümpiamänge 1912. aastal, kuid ei ole kunagi korraldanud taliolümpiamänge.\nHiljuti on sarnase nõusoleku andnud ka Rootsi valitsus ning olümpiakomitee. Valitsus lisas, et on valmis leidma vahendeid, et võõrustamiseks vajalikud garantiid oleks kaetud.\n\"Kogu spordikogukond seisab ühtselt selle pakkumise taga. Kuna plaanime kasutada olemasolevaid areene ning kogemust, on siinsed tingimused paremad, kui need eales olnud on,\" ütles Rootsi spordikomitee ajutine juht Anna Iwarsson.\nEsialgse pakkumise järgi saaks Stockholmist taliolümpia keskus, kuid spordialad oleksid veel mitme linna vahel jaotatud. Lisaks toimuks kelgutamisvõistlused Lätis Siguldas, kus eksisteerib selleks tarvilik taristu.\nLisaks Stockholmile soovib portaali Insidethegames sõnul 2030. aastal taliolümpiat korraldada veel Prantsusmaa ja Šveits. 2034. aasta favoriidiks peetakse Salt Lake Cityt, kus toimusid taliolümpiamängud viimati 2002. aastal.\nRahvusvaheline olümpiakomitee kõneleb potentsiaalsete korraldajatega ning plaanib otsustusprotsessi järgmisel nädalal juhatuse koosolekul alustada. Lõplikku otsust 2030. aasta mängude osas oodatakse järgmisel aastal.\n2026. aasta olümpiamängud toimuvad \nItaalias Milanos ja Cortina d'Ampezzos\n, kuid Stockholm oli lõpuni seotud ka nende mängude korraldamisega.\n "
        },
        {
          "päis": "Noorsooteatris jõuab publiku ette Mikk Jürjensi debüütlavastus \"Frideberta\"",
          "sisu": "Järgmisel pühapäeval esietendub Eesti Noorsooteatris Mikk Jürjensi kirjutatud ja lavastatud laulev komöödia \"Frideberta\".\n \n\"Frideberta\", mille nimitegelane satub koos parima sõbra Juliusega mahajäetud kolikambrisse, käsitleb muusika ja huumori kaudu hirmu ja ärevuse teemasid.\n\"Huumor on minu arust suurepärane viis rääkida vägagi otse tõsistest asjadest, aga ka näiteks armastusest ja sõprusest,\" rääkis loo autor Mikk Jürjens, kes teeb \"Fridebertaga\" ühtlasi oma lavastajadebüüdi.\n \"Ma olen enda jaoks mõelnud, et sellest loost peaks iga vaatajani jõudma üks hele ja hell toon, mille ta loodetavasti endaga kaasa viib,\" sõnas lavastaja, kelle sõnul on peagi esietenduva \"Frideberta\" näol tegu katsega teha ärevale kaasajale üks rahustav pai.\n\"Frideberta\" laulud on kirjutanud Mari Jürjens ja need seab ühes trupiga lavale Vaiko Eplik.\nLavastuse visuaalne külg on rõhutatult teatraalne. Grimmikunstniku Kelli Neitsovi käe all saavad tegelased endale näod, mis on lavastaja sõnul kummardus 1920ndate ja 1930ndate tummfilmidele. Sama joont on kunstnik Kristjan Suits järginud ka kostüümide ja lavaruumi loomisel.\nEesti Noorsooteatri juhi Joonas Tartu sõnul omab muusika noorsooteatris kui noorele vaatajale loovas teatris küll olulist rolli, kuid \"Frideberta\" moodi lavastused ei ole siiski sugugi tavapärased.\n\"Sellist muusikalist ulatust, mille puhul iga näitleja haarab omanäolise pilli, lauldakse ning prooviprotsessi põimub põhjalik töö helilooja ning seadete autori ning pilliõpetajaga, kohtame ka meie harva. See väljakutse teeb rõõmu ning sütitab ootusärevust,\" rääkis Tartu.\nAutor ja lavastaja Mikk Jürjens (Tallinna Linnateater), kunstnik ja valguskunstnik Kristjan Suits (Tallinna Linnateater), helilooja Mari Jürjens (külalisena), muusikajuht ja seadete autor Vaiko Eplik (külalisena) ja grimmikunstnik Kelli Neitsov.\nLavastust mängitakse kahes koosseisus. Laval on Mari Jürjens või Steffi Pähn, Andres Roosileht või Mart Müürisepp, Lee Trei või Risto Vaidla, Merlin Kivi (Theatrum) või Doris Tislar, Sander Roosimägi (külalisena) või Hardi Möller.\n "
        },
        {
          "päis": "Koalitsioon kaalub obstruktsioonist jagusaamiseks uut moodust",
          "sisu": "Koalitsioon võib hakata opositsiooni korraldatud töötakistuse vältimiseks hääletama eelnõudele esitatud muudatusettepanekuid komisjonides selliselt, et ühe ettepaneku vastuvõtmisel sellega vastuolus olevaid ettepanekuid suurde saali enam ei saadeta, ütles Reformierakonna fraktsiooni esimees Erkki Keldo.\n \n\"Minu vaade on see, et tuleb väga tõsiselt muudatusettepanekute sisse vaadata. Tuleb arutada, kas õiguslikult võiks olla hoopis mõistlikum, et kui üks nendest kuupäevadest leiab komisjoni enamuse toetuse, siis äkki oleks loogiline, et ülejäänud muudatusettepanekud enam suurde saali hääletusele ei tule, sest komisjon on oma tahet väljendanud,\" rääkis Keldo Vikerraadio saates \"Uudis+\".\nReformierakonna fraktsiooni esimees kommenteeris olukorda, kus opositsioon on esitanud mõnele eelnõule muudatusettepanekud, mille omavaheline erinevus seisneb ainult ühes kuupäevas, numbris või muus detailis.\n\"Ma tean, et mitmed parlamendid töötavad samamoodi, kui ma ei eksi ka Euroopa Parlament, et kui on samasisulised muudatusettepanekud ja kui ühte toetatakse, siis lihtsalt teine ei saa enam kehtima hakata erineva näiteks kuupäeva või protsendiga – siis arvestatakse seda esimest, mis saab enamuse toetuse,\" selgitas Keldo.\nMuudatusettepanekute hääletamisel riigikogu täiskogus saab enne hääletust võtta kümneminutilise vaheaja, mis muudab hääletamise väga aeganõudvaks.\n\"Eks me oleme seda arutanud – tõesti, ma olen väga nõus, et see ei ole maksumaksja raha ja üldse ressursi mõistlik kasutamine, kui riigikogu suur saal hääletab 10-minutilisi vaheaegu tunde ja tunde, öid ja päevi,\" tõdes ta.  \nKeldo sõnul on praegu riigikogus kujunenud olukord, kus Eesti Konservatiivne Rahvaerakond (EKRE) esitab obstruktsiooni eesmärgiga igale eelnõule rohkelt muudatusi ning see erineb riigikogu varasema 30 aasta praktikast.\n\"Obstruktsiooni on 30 aasta jooksul korduvalt ette tulnud, seda on tehtud mingile konkreetsele eelnõule, aga täna me oleme olukorras, kus EKRE teeb parlamendis absoluutselt kõikidele eelnõudele kuni paarsada muudatusettepanekut,\" rääkis ta.\nKeldo kinnitusel ei puuduta obstruktsioon ainult riigieelarve ja sellega seonduvate eelnõude vastuvõtmist.\n\"Millega tänane olukord erineb, on see, et riigikogu suures saalis ei ole praktiliselt mitte ühtegi seadust võimalik menetleda normaalselt. Ehk see kindlasti ei ole riigikogu kodu- ja töökorra mõttega kooskõlas, see ei ole meie põhiseaduse mõttega kooskõlas, mis on pannud riigikogule väga mitmeid erinevaid kohustusi ja tegevusi, mida riigikogu peab täitma. Neid kahjuks riigikogu täna mõistlikult ei saa täita. Siin on tegemist meie demokraatlike väärtuste ründamisega, meie põhiseadusliku korra mõtte ründamisega, see tegelikult on täielik parlamendi tasalülitamise soov,\" rääkis ta. \"Küsimus ei ole enam poliitilistes võitluses või kas kellelegi mingi poliitiline sisu meeldib, vaid tegelikult on mindud täiesti blokeerima, umbe ajama kogu parlamendi tööd.\"\nKommenteerides riigieelarve eelnõule esitatud muudatusettepanekuid, märkis Keldo, et opositsioon, peamiselt EKRE, on neid esitanud kokku 2700 ning nende läbihääletamine võtaks riigikogul tavaolukorras pool aastat aega. \"Ma usun, et sellist maksumaksja raha raiskamist, riigikogu ressursi raiskamist tervikuna absoluutselt ükski Eesti kodanik ei sooviks,\" tõdes ta.\nKeldo möönis, et kui koalitsioon siin mingeid muudatusi ette võtab, hakkab opositsioon teda kindlasti süüdistama tasalülitamises ja opositsiooniga mittearvestamises.\n\"Aga me peame leidma mingi lahenduse, et riigikogu saaks talle pandud kohustusi täita. Nagu ka riigikohus on öelnud, et riigikogule on põhiseadusega pandud erinevaid kohustusi ja neid kõiki kohustusi tuleb täita. Täna me näeme, me ei saa neid täita. Sellest tulenevalt tuleb vaadata muudatusettepanekute sisse, tuleb vaadata, kuidas riigikogus saaks neid hääletada nii, et oleks mõistlik aja kasutamise ressurss, ilma et kellegi tahet ei takistataks või kellegi muudatusettepanekut lihtsalt ära ei kaotata. Aga see kõik peab toimuma õiguspäraselt seaduspäraselt niimoodi, et riigikogu saaks töötada. Eks me seda tasakaalu kindlasti koalitsioonis hakkame proovima leida ja suhtlema vajadusel ka opositsiooniga,\" rääkis ta.\nKeldo tunnistas, et ei tea, kas riigikogu kodu- ja töökord sellist käitumist võimaldab või tuleb seda muuta.\n\"Seda otseselt kirjas ei ole. Eks see kodukord on ju tehtud selleks, et riigikogu saaks töötada, aga täna kasutatakse opositsiooni poolt riigikogu kodu- ja töökorda selleks, et riigikogu tööd venitada, ummistada. See on kirjutatud tol ajal inimeste poolt, kellel oli hea tahe ja soov, et riigikogu saaks töötada – seal on väga palju ju punkte, mis on mõeldud tegelikult opositsiooni kaitseks, mida opositsioon kasutab venitamiseks ja pauside võtmiseks. Eks tuleb seda vaadata, kuidas see tõlgendus on ja vajadusel – nagu ka kaks korda on erinevad tegevused otsused kaevatud edasi riigikohtusse. See võimalus on ju olemas, eks riigikohus saab hinnata, milline on selle tasakaalu otsimine riigikogu ülesannete täitmisel ja riigikogu töö takistamisel,\" rääkis ta.\nKommenteerides presidendi võimalikku reaktsiooni, ütles Keldo: \"Eks see on presidendi otsustada, meil on võimude lahusus, mina kindlasti presidendile ju ette ei oska ega saagi öelda. President peab lähtuma sellest, kas mõni seadus on põhiseadusevastane või mitte.\"\n "
        },
        {
          "päis": "Selgus Pariisi olümpiatule esimene kandja",
          "sisu": "Järgmisel suvel Pariisis toimuvate olümpiamängude esimeseks tulekandjaks määrati Kreeka sõudja Stefanos Ntouskos.\n \n16. aprillil süütab ülempreestrinnat kehastav näitleja iidses Olümpias päikesevalguse abil tule ning annab siis tõrviku Tokyo olümpiamängudel ühepaadil sõudmises kulla võitnud Ntouskosele.\nOlümpiatuli läheb siis Kreeka maismaal pikale rännakule, mis väisab kokku 600 tõrvikukandja abil seitset Kreeka saart. 26. aprillil antakse tuli Ateenas edasi Pariisi olümpiamängude korraldajatele, viimaseks kandjaks jääb Tokyos hõbemedali võitnud ujuja Ioannis Fountoulis.\nJärgmise kahe kuu jooksul külastavad ligi 10 000 kandjat Prantsusmaal 400 linna ja asulat, nende seas 65 suuremat linna ning ka Cannes'i filmifestivali. Lisaks käib olümpiatuli ära ka \nKariibi mere saartel\n.\nOlümpiatõrvik jõuab Pariisi 14. juulil, sealt liigub see edasi Marseille'i, kus saavad alguse olümpiamängude purjetamisvõistlused.\nPariisi olümpiamängud algavad 26. juunil ning lõppevad 11. augustil.\n "
        },
        {
          "päis": "Paljud hooldekodud tõstavad hindu ja teenivad korralikku kasumit",
          "sisu": "Hooldekodude hind on tänavuse ja eelmise aasta võrdluses tõusnud 28 protsenti ning hooldereformi tagajärjel on kasvanud ka nende järjekorrad. Samal ajal näitavad hooldekodude majandusaasta aruanded, et valdavalt on tegemist väga kasumliku äriga.\n \nTänavu juulis käivitunud hooldereform muutis hooldekodu kohatasu maksmist: kui seni oli see inimese enda katta, siis alates 1. juulist jaguneb see kohaliku omavalitsuse ja teenust vajava inimese vahel.\nPaljud hooldekodud tõstsid aga reformi tuules hindu ning ehkki kõigi hooldekodude hinnakiri pole avalik, siis paljude puhul, kes kohamaksumust näitavad, kehtib praegune hind alates 1. juulist ehk hinda tõsteti reformiga üheaegselt.\nHooldekodude keskmine hind on praeguseks 1235 eurot ja odavaimate hind algab tuhandest eurost, näitavad sotsiaalministeeriumi andmed.\nSotsiaalministeeriumi hoolekande osakonna nõunik Meeli Tuubel ütles ERR-ile, et kõik hooldekodud ei ole siiski oluliselt hinda tõstnud, kuid kui võrrelda teenuse hinda eelmisel aastal ja tänavu, siis 55 hooldekodu näitel, kelle teenuste hinnad on teada, tõusid need aastaga 28 protsenti.\n\"See on prognoositust umbes kaheksa protsenti kõrgem, kuid ei tähenda seda, et riik oleks kulusid valesti arvestanud. Hinnakasv oleks toimunud ka ilma reformita,\" usub Tuubel.\nHinnatõus on tema sõnul mõneti paratamatu nii üldiste hindade tõusu kui palgasurve tõttu, samuti hinnastamise muutmise tõttu. Näiteks on omavalitsusele kuuluvaid hooldekodusid, kes alles nüüd reformi käigus oma teenusehinna kulupõhiseks tegid, varem aga doteeriti oma hooldekodu lisaks hinnakirjas olevale hinnale ka kaudselt omavalitsuse üldistest kuludest.\nUurides hooldekodude eelmise majandusaasta aruanded, ilmneb, et paljud neist teenivad korralikku kasumit. Südamekodude käive hüppas eelmisel aastal varasemalt 4,6 miljonilt eurolt 8,2 miljoni euro juurde ja nende puhaskasum oli 1,46 miljonit eurot.\nLõuna-Eesti hooldekeskus teenis 9,5 miljoni euro suuruse käibe juures 586 000 eurot kasumit ning 1,73 miljoni suuruse käibega Maarjamaa Kodud OÜ sai kasumit ligi 154 000 eurot. Pihlakodude käive kasvas eelmisel aastal ligi kahe miljoni euro võrra 19,7 miljoni euroni, kuid ettevõte jäi 429 000 euroga kahjumisse.\nHooldereform kasvatas järjekordi\nAlates 1. septembrist Südamekodude ketiga liitunud endises Paide pansionaadis jäi hinnatõus veel eelmise omaniku aega. Hooldekodu juhataja Tiina Lutsu sõnul ei ole nad sellel sügisel hinda tõstnud, kuid praeguse hinna juurde ei saa nemadki lõputult jääda.\n\"Südamekodudes on hind astmeline, kohamaksumus on vastavalt inimese hooldusvajadusele. Eks meie oleme ka sinnapoole teel,\" ütles ta hinnatõusu kohta.\nHinna tõstmise peamise põhjusena tõi ta välja hooldajate palga, kuid ka üldise hinnatõusu, sest kallinenud on elekter, toiduained, puhastusvahendid ja kõik muu.\nHooldereformi mõjude kohta märkis Luts, et järjekorrad on nüüd pikemad, kuid nende pikkus sõltub ka hooldatava seisundist, sest eri raskusastmega patsientide järjekorrad on erinevad. Reformist on Lutsu hinnangul kasu ennekõike töötajatele, sest nende palka on tõstetud.\n\"Palgatõus võimaldab saada ka paremaid töötajaid - parema palgaga tulevad kogenenumad töötajad,\" tõdes ta ja lisas, et hooldekodusse tööd tegema tulev inimene peab armastama seda tööd ja inimesi ning nende hooldekodus on sellised inimesed olemas.\nPaide Südamekodu patsientide kohatasu katavad Lutsu kinnitusel enam-vähem pension ja kohaliku omavalitsuse toetused ning juurde nad enamjaolt maksma ei pea.\nPihlakodus maksab \nEesti Päevalehe\n andmetel koht kaheses toas 1970 eurot, kuid aasta eest oli selle hind 1290 eurot ehk hind on aastaga tõusnud 53 protsenti. Asutuse juhtkond selgitas seda kvaliteedi paranemisega.\nKuut hooldekodu pidava Lõuna-Eesti hooldekeskuse juhatuse liige Maimu Noorhani ütles ERR-ile, et nemad pole pärast hooldereformi kohatasu tõstnud.\n\"Kui tuleb aasta 2027, kus survestatakse hooldustöötajate arvu kliendile, loomulikult kerkib meil ka see küsimus,\" kommenteeris ta edasisi hinnatõusuplaane.\nRääkides reformi mõjudest, ütles Noorhani, et lähedastel läks kindlasti koormus väiksemaks, kuid reformist on kasu siis, kui ta läbi ei kuku ja praegu on veel vara rõõmustada. Kui pikad on Lõuna-Eesti hooldekeskuse hooldekodudes järjekorrad, ei osanud ta öelda.\n\"Hooldele soovijate arv läks kindlasti suuremaks, järelikult vabanevad kodused omastehooldajad,\" sõnas ta.\nSotsiaalministeerium: hooldekodude praktika alles loksub paika\nMeeli Tuubel sotsiaalministeeriumist ütles, et tegelikult on negatiivseid näiteid siiski üksikuid ja suurema osa inimeste jaoks on olukord leevenenud.\n\"Mõnede omavalitsuste näitel 50-80 protsenti hooldekodus elavatest inimestest ei vaja enam perede tuge teenuse eest tasumisel,\" lausus ta ja lisas, et niisugused olukorrad, kus reformiga riigi poolt lisanduv raha on hinnatõusu tõttu inimese jaoks nähtamatuks muutunud, on pigem erandlikud.\nKui hoodekodu tasu tõuseb põhjusel, et on kaotatud hinnaerisused eri hooldusvajaduse raskusastmega abivajajate vahel, nagu seda tehti näiteks Pihlakodus, on see Tuubeli hinnangul mõneti mõjutatud omavalitsuste vastavast piirmäärast, mis arvestab samuti ühte taset.\nTa selgitas, et erinevat hoolduskulude määra saab hooldekodu kasutada juhul, kui neil on hooldusvajaduse raskusastmele vastavad erinevad osakonnad, kus töötab suurem arv töötajaid.\n\"Enamasti on hooldekodudes aga tavalise ja suurema hooldusvajadusega inimesed koos ja töötajaid tuleb ühetaoliselt palgata ja anda inimestele ühetaoliselt tähelepanu,\" sõnas Tuubel, kelle sõnul võib ühe inimese hooldusvajadus ka muutuda ning keeruline on töötajate arvu vastavalt sellele pidevalt muuta.\nHooldereformi mõjude kohta on praegu Tuubeli sõnul veel vara põhjapanevaid järeldusi teha, sest muudatused on olnud sedavõrd suured, et selle jaoks tuleb aega anda. Põhjalikumat mõjude hindamist kavandab ministeerium 2026. aastal.\nPraegu sotsiaalministeerium seaduse tasandil muudatusi ei plaani, kuid nõuniku sõnul saab sotsiaalkindlustusamet oma järelevalves uurida, kas hooldekodu kohatasust avaliku sektori kaetav osa on hinnastatud vastavalt tegelikele kuludele.\n\"Seirame kõiki andmeid, mida on võimalik hetkel kätte saada ja võrrelda. Septembrikuu seisuga saime sotsiaalkindlustusametilt ülevaate hooldekodude teenuskohtade ja hoolduskulude hindadest. Hinnatõusu võrdluse teeb keerulisemaks see, et varasematel aastatel nii detailset infot ei kogutud. Hooldekodudel ei olnud kohustust oma teenuskoha hinda kodulehel kuvada, samuti ei eristatud hoolduskulusid kohatasust,\" tõdes ta.\nTuubel lisas, et riik peab silmas pidama pikka vaadet, sest praegust hinnatõusu mõjutavad vähemalt kaks olulist tegurit – kui kiiresti paraneb kodus elamist toetavate teenuste kättesaadavus ja kui palju tekib juurde uusi teenuskohti, mis mõlemad vähendavad survet hooldekodu teenuse järele.\n\"Teenuskohti on juurde tekkimas ja omavalitsustele tuleb samuti anda aega kodus elamist toetavate teenuste kättesaadavuse parandamiseks. Samuti peab ka hooldekodude praktika paika loksuma,\" sõnas ta.\nOsa omavalitsusi peab oma rahalist panust suurendama\nSelleks, et sotsiaalkindlustusamet saaks omavalitsuste tasutava osa üle järelevalvet teha, on neile antud lisaraha. Muu hulgas saab amet kontrollida, kas kohamaksumus ja hoolduskulu on avalikustatud ja millised kulud avaliku sektori kaetavas osas ehk hoolduskuludes sisalduvad. Seadus ei luba aga igasuguseid kulusid hoolduskuludena arvestada, näiteks ei tohiks hoolduskulu hulka arvestada nende töötajate kulusid, kes ei ole seotud vahetu hooldustööga.\n\"Ei saa väita, et riik on omavalitsustele liiga vähe raha eraldanud. Küll aga mõjutab reform omavalitsusi erinevalt. Omavalitsused, kes varasemalt panustasid teenusesse vähem või kellel on Eesti keskmisega võrreldes rohkem inimesi hooldekodudes, peavad oma kulude osakaalu suurendama oodatust rohkem,\" tõdes Tuubel.\nReformi eeldus oli tema sõnul, et omavalitsused jätkavad samal tasemel rahastamist ja panus kasvab ajas samamoodi, kui ilma hooldereformi tegemata.\nSotsiaalministeerium on omavalitsustega kokku leppinud, et tasandusfondi kaudu aitavad nad tasakaalustada tulude ja kulude vahet. Kui üldise põhimõtte kohaselt toimub raha jaotamine eakate arvu alusel, siis tasandusfondi kaudu raha jaotamisel võetakse arvesse ka tegelikku hooldekodus elavate inimeste arvu.\n\"Võime näitena tuua 2023. teise poolaasta lisakulu üldhooldusteenusele, mis on ligi 25 miljonit, riik eraldas 39,2 miljonit ja \nca\n 14 miljoni ulatuses vahendeid saab kasutada reformi ettevalmistamiseks ja teiste teenuste pakkumiseks. 2024. aasta üldhooldusteenuse täiendav kulu on 54,3 miljonit, riigi antud vahendeid ligi 58 miljonit, \nca\n 3,6 mln teisteks teenusteks,\" loetles Tuubel.\nTa lisas ,et omavalitsuste esmane ülesanne on katta ära üldhooldusteenusega seotud kulud ja kui jääb alles vabu vahendeid, suunata need teistesse teenustesse.\n "
        },
        {
          "päis": "Lepitaja: hakkan koostama riigile ja õpetajatele teist lepitusettepanekut",
          "sisu": "Riiklik lepitaja Meelis Virkebau teeb haridustöötajatele ja riigile järgmisel nädalal veel ühe ettepaneku kompromissiks, kuid arvestab, et riigieelarve projekt on n-ö lukus ja valitsus haridustöötajate palkade tõstmiseks lisaraha ei võimalda.\n \nHoolimata riigi ja haridustöötajate püsivast erimeelsusest palgaläbirääkimistel, on Virkebau optimistlik. \"Kui ma ei näeks mitte ühtegi võimalus kokkuleppeks, siis me oleks lõpetanud täna selle töötüli menetluse ära. Aga me siiski näeme veel võimalusi ja sellepärast töötame uute lepitusettepanekute projekti kallal,\" sõnas Virkebau.\n\"Sel päeval, kui ma ei näe ühtegi lootust osapoolte vahel kokkulepe oleks võimalik, allkirjastan ma erimeelsuste protokolli. Ja päev hiljem on haridustöötajatel õigus streikida,\" selgitas Virkebau.\nVirkebau nentis, et haridus- ja teadusministeerium lükkas küll tervikuna tema lepituspakkumise tagasi, kuid toetas väga tema ettepanekut haridussektori korrastamiseks, et moodustatakse töörühmad, mis tegeleksid õpetajate töötingimuste, karjäärimudeli, nõudmistega neile ja muuga.\nKolmapäevast hakkab Virkebau töötama uute lepitusettepanekute kallal. \"Alles täna hommikul saabus ministeeriumi vastus ja loodame, et saame oma ideed panna paberile järgmise nädala alguseks ning kutsuda kokku teine lepituskoosolek järgmise nädala teises pooles,\" sõnas ta.\nVirkebau teine pakkumine puudutab just haridustöötajate palgatõusu. \"Õpetajate alampalk järgmisel aastal on olnud põhiline vaidlusalane küsimus kogu selle perioodi jooksul,\" lausus ta. \"Oma järgmistes ettepanekutes peamegi lähtuma tänasest reaalsest olukorrast. Et milline on peaministri ja valitsuskabineti üldine seisukoht ja arvestame ka sellega, et riigieelarve projekt on nii-öelda lukus ja seda keegi muutma praegu ei lähe,\" ütles ta.\nVirkebau hinnangul lõppeb selle töötüli menetlus kindlasti sel aastal. \"Hetkel sõltub muidugi ministri ajakavast, millal järgmine lepituskoosolek oleks võimalik. Kui kõik töötab ja me saame korraldada lepituskoosoleku järgmise nädala teises pooles, siis lepituskoosoleku tulemustest sõltubki, kas me lõpetame menetluse ära erimeelsuste protokolliga või sünnivad mingisugused uued kompromissid osapoolte vahel ja meie vahendusel,\" sõnas Virkebau.\nRiiklik lepitaja tegi reedel ettepaneku kehtestada uuest aastast õpetajatele kaks töötasu alammäära tõstmist: kvalifitseeritud õpetajatele 4,3 protsenti ja kvalifikatsioonita pedagoogidele 1,77 protsenti. Eesti haridustöötajate liidu esimehe Reemo Voltri sõnul ei nõustu liit ettepanekuga. Lepitaja ettepanekuga ei nõustunud ka haridus- ja teadusministeerium. Nüüd on riiklikul lepitajal võimalik välja tulla uue lepitusettepanekuga.\n "
        },
        {
          "päis": "Jalgpalliliit korraldas klubidele jätkusuutlikkuse seminari",
          "sisu": "Möödunud nädalal korraldas Eesti Jalgpalli Liit (EJL) A. Le Coq Arena konverentsikeskuses jätkusuutlikkuse seminari, kus osalesid Premium liiga, meeste Esiliiga ja Esiliiga B ning naiste Meistriliiga klubide esindajad.\n \nInfopäeva viis läbi EJL-i jätkusuutlikkuse programmi juht Juta Petersoo, kelle sõnul on tegemist esmakordse jätkusuutlikkuse koolitus-infopäevaga jalgpallikogukonnale, vahendab \njalgpall.ee\n.\n\"Üritus oli eriline, kuna 55 UEFA liikmesriigist on Eesti esimene, kes sellise infopäeva on korraldanud. Infopäeva eesmärk oli tutvustada EJL-i väljatöötatud strateegiat – päeva jooksul puudutasime klubidega kogu jätkusuutlikkuse teemat ja tegime algseid samme selleks, et õpetada ka neile eduka strateegia loomist,\" rääkis Petersoo.\nKoolituse teooriaosas tutvustati osalistele ESG ehk jätkusuutliku ja vastutustundliku tegevuse kujundamise mudelit ning selgitati, kuidas mõjutab see EJL-i ja UEFA tööd. Praktilises pooles jagas jätkusuutlikku ürituse läbiviimise kogemust Rally Estonia esindaja Ena Poltimäe. Lisaks toimusid klubide esindajate omavahelised töögrupid, kus töötati välja keskkonda, sotsiaalset valdkonda ja organisatsioonitööd puudutav jätkusuutlikkuse näidisstrateegia.\n\"Klubisisese jätkusuutlikkuse strateegia loomine on lähitulevikus ka Premium ja eurosarjade jaoks vajaliku litsentseerimise nõue, seega on sarnaste ürituste korraldamine äärmiselt oluline ning sarnaseid päevi on plaanis korraldada ka tulevikus,\" selgitas Petersoo.\n "
        },
        {
          "päis": "Migrandid üritavad endiselt Salla ja Vartiuse kaudu Soome siseneda",
          "sisu": "Soome õiguskantsleri büroo ei toetanud teisipäeval idapiiri sulgemise ettepanekut, kuna see poleks piisavalt kaitsnud varjupaiga taotlemise võimalust. Soome rahvusringhääling Yle kirjutab, et varjupaigataotlejad üritavad endiselt Salla ja Vartiuse piiripunkti kaudu riiki siseneda.\n \nSoome pani hiljuti kinni neli Venemaaga ühist piiripunkti. Endiselt on aga avatud Vartiuse, Salla, Kuusamo ja Raja-Jooseppi piiripunktid.\nSoome idapiiril jätkub Venemaalt pärit asüülitaotlejate saabumine piiripunktidesse. Valitsus plaanis teisipäeval kogu idapiiri sulgeda. Seda aga ei toetanud abiõiguskantsler Mikko Puumalainen. \nSoome justiitsminister Leena Meri kritiseeris kolmapäeval Puumalaineni otsust, mis ei lubanud idapiiri sulgeda.\n\"Ma ei tea, mille alusel ta oma hinnangu andis. See pole praegu varjupaigaküsimus. Küsimus on selles, et Venemaa saadab inimesi piirile. See on turvalisuse probleem,\" rääkis Meri.\nPall on taas siseministeeriumi käes ning ministeerium valmistab ette uusi piiranguid. Võimalik, et valitsus jätab avatuks ainult ühe piiripunkti. Kogu idapiiri sulgemine pole endiselt välistatud.\nSalla piiripunkti saabus kolmapäeval 51 varjupaigataotlejat. Piirkonnas on umbes 14 kraadi külma. Yle teatel on varjupaigataotlejatel talveriided seljas, migrandid saabusid jala ja jalgratastega. Varjupaigataotlejad on süürlased, somaallased ja pakistanlased. \nVartiuse piiripunkti saabus kolmapäeval 24 varjupaigataotlejat. Võimud paigutavad piiripunkti juurde ajutisi tõkkeid. Tara ehitamiseks kasutatakse okastraati, vahendas Yle.\nSoome pöördus ka Euroopa piirivalveameti Frontex poole. Helsingi tahab, et Frontex saadaks Soome 60 ametnikku, kes aitaksid idapiiril olukorda lahendada. \nSoome süüdistab Venemaad ränderünnakus. Venemaal asuva Murmanski oblasti kuberner Andrei Tšibis süüdistab hoopis Helsingit, kuna Soome ei lase migrante riiki. Tšibis rääkis, et Sallas ootab piiri ületamist ligi 300 migranti. \n "
        },
        {
          "päis": "Otse: riigikogus jätkub usaldusküsimusega seotud eelnõude arutelu",
          "sisu": "Riigikogu alustas teisipäeval valitsuse usaldusküsimusega seotud eelnõude arutelu, mis tööaja lõppemise tõttu jätkus kolmapäeval ning kujunes järjekordseks ööistungiks. Riigikogu istungit saab otsepildis jälgida ERR-i portaalis.\n \nKokku oli kolmapäevase istungi päevakorras seitse valitsuse usaldusküsimusega seotud eelnõu.\nÕhtul kella poole viie ajal võttis riigikogu 58 poolt- ja 35 vastuhäälega vastu valitsuse usaldusküsimusega seotud sotsiaalhoolekande seaduse ja teiste seaduste muutmise seaduse.\nPeale kella üheksat võttis parlament 58 poolthäälega vastu ka ravimiseaduse ja tervishoiuteenuste korraldamise seaduse muudatuse. Vastu hääletas 31 parlamendisaadikut.\nKell 1.38 lõpetas riigikogu kolmanda päevakorrapunkti menetlemise. Tulemusega poolt 54 ja vastu 30 võeti vastu valitsuse usaldusküsimusega seotud ravikindlustuse seaduse täiendamise eelnõu.\nPärast seda jätkus paar tundi 2023. aasta riigieelarve seaduse muutmise eelnõu kolmas lugemine. Kell 3.28 võttis riigikogu selle eelnõu vastu, poolt oli 55 riigikogu liiget ja vastu 21.\nSeejärel algas valitsuse usaldusküsimusega seotud maamaksuseaduse ja maksukorralduse seaduse muutmise seaduse eelnõu menetlemine. Viimase võttis riigikogu veidi enne kella 7 vastu 56 poolthäälega. Vastu oli 25 saadikut. Kell 7 paiku algas valitsuse usaldusküsimusega seotud ravimiseaduse, ravikindlustuse seaduse ja tervishoiuteenuste korraldamise seaduse muutmise eelnõu arutelu.\nRiigikogu kolmapäevane istung võib kesta järgmise hommikuni, kuni kell 10 algab neljapäevane istung.\nPeaminister Kaja Kallas tegi eelmisel neljapäeval ettepaneku siduda seitse riigikogu menetluses olevat valitsuse algatatud eelnõud usaldusküsimusega ning arutada neid riigikogu täiskogus 21. ja 22. novembril.\nKui valitsus seob tema poolt algatatud eelnõu vastuvõtmise usaldusküsimusega enne eelnõu teist lugemist, võtab ta üle juhtivkomisjoni töö ja riigikogu esimees edastab valitsusele kõik eelnõule esitatud muudatusettepanekud. Seejärel koostab valitsus eelnõu uue teksti, muudatusettepanekute loetelu ja seletuskirja.\nEelnõu arutamisel muudatusettepanekuid hääletamisele ei panda ning eelnõu läheb lõpphääletusele.\nOpositsiooni hinnangul on nii paljude eelnõude sidumine usaldusega ebanormaalne ning loodetakse, et president aitab olukorra lahendada.\nKui riigikogu usaldusküsimusega seotud eelnõu vastu ei võta, tingib see valitsuse tagasiastumise.\n "
        },
        {
          "päis": "Erik Gamzejev: Ida-Virumaast võib saada tõmbava või tõukava jõuga magnet",
          "sisu": "Erik Gamzejev arutleb Vikerraadio päevakommentaaris, kas kasvava tähelepanu abil õnnestub Ida-Virumaad muuta magnetiks, mis tõmbab või hoopis tõukab investeeringuid, turiste ja uusi elanikke, ning miks õiglase ülemineku fondist raha taotlemise vastu on huvi seni oodatust väiksem olnud.\n \nNarva tööstuspargis käib praegu magnetitehase ehitus. Sealt peab kahe aasta pärast tulema püsimagneteid, mis on Euroopa jaoks hädavajalikud nii elektriautode kui ka tuulegeneraatorite tootmiseks. Kas sellise sümboolse tähendusega tehase valmimisega paralleelselt muutub ka Ida-Virumaa tervikuna ammu oodatud magnetiks, mis tõmbab tugevalt ligi nii investeeringuid, turiste kui ka uusi elanikke, või süveneb vastupidine suundumus?\nMõõdukat optimismi toidab, et Ida-Virumaa saab praegu üle riigi palju tähelepanu. Sugugi mitte ainult seepärast, miks osa valijaid hääletas Aivo Petersoni ja Mihhail Stalnuhhini poolt, vaid just magnetitehase ja teiste selliste uute ettevõtmiste tõttu.\nAinuüksi sel nädalal toovad kolm suurt konverentsi Ida-Virumaale kokku Eesti poliitikuid, teadlasi, ettevõtjaid ja teiste alade tippesindajaid. Kolmapäeval on teemaks ettevõtjate ja teadlaste koostöö õiglasel üleminekul, neljapäeval Ida-Virumaale investeerimise võimalused, reedel haridusvõrgu korrastamine. Lisaks toimub järgmisel nädalal Narva-Jõesuus regionaalse lennunduse äriseminar, mille põhiteema on Narva lähedal Olgina lennuvälja arendamine.\nKonverentsijutud iseenesest ei too kaasa muutusi ega tee elu paremaks. Aga kui paljud tuntud ja hõivatud inimesed peavad vajalikuks kulutada aega Ida-Virumaaga seotud teemadel kaasamõtlemiseks, siis küllap nad näevad selles piirkonnas ka uusi avanevaid võimalusi. Nii nagu on paljude tagasilöökide kiuste neid võimalusi näinud ja nende elluviimise nimel ühiselt tegutsenud Ida-Virumaa turismiettevõtjad. Selle tulemusel on vähemalt siseturistidele Ida-Virumaast saanud tuntava tõmbega magnet.\nVõi suurürituste korraldajad, kes on võtnud riske, et korraldada Ida-Virumaal festivale ja spordisündmusi, mis on pälvinud üle-eestilist tähelepanu ja toonud kohale inimesi, kel varem polnud põhjust tulla uudistama kanti, mis jääb nende kodust vaid paari-kolme tunni sõidu kaugusele. Äsja lõppesid Ida-Virumaa linnades filmifestival \"KinoFF\" ja Jõhvis balletifestival, ülejärgmisel laupäeval toimub Narva kesklinna õhtustel tänavatel talvejooks, kuhu on oodata üle tuhande osaleja.\nAasta-aastalt näeb üha rohkem filmitegijaid Ida-Virumaad kui üht suurt ja paljude eriilmeliste loomulike paviljonidega võttepaika. Peagi peaks algama ka päris filmipaviljoni ja multimeediakeskuse rajamine.\nSee kõik näitab, et Ida-Virumaal on eri valdkondades olemas suur hulk inimesi, kes tegutsevad selle nimel, et muuta seda kanti tugevaks magnetiks. Jõhvi vallavolikogu esimees Vallo Reimaa märkis hiljuti tabavalt, et riigi Ida-Virumaaga seotud plaanid ei sünni nipsust ja soovunelmatest, vaid vajavad aega ja kõikide osapoolte ühistööd. Ennekõige aga Ida-Virumaal elavate inimeste väärtustamist.\nIda-Virumaa arengule peaksid teoorias pärituult andma ka õiglase ülemineku fondi 340 miljonit eurot. Suhtumine sellesse fondi on vastandlik. Osa poliitikuid peab seda Ida-Viru päästerõngaks ja imerohuks kõikide tagasilöökide vastu, mida Euroopa kliimapoliitika on maakonnale juba põhjustanud ja põhjustab tulevikus veel. Teised hindavad selle mõju kohaliku elu arengule kesiseks.\nSellest fondist on juttu olnud juba vähemalt kolm aastat, aga selle raha kasutamise tähtaeg, 2026. aasta läheneb kiirrongina. Taotluste esitamise hoog on oodatust kõvasti väiksem ja praegu on põhjendatud mure, et tähtajaks ei jõuagi seda raha ära kasutada.\n\"Osa ettevõtjaid ei tõtta praegu võtma riske Narvas, kus võib ilma binoklita silmitseda jõe teisele kaldale jäävat agressorriiki Venemaad.\"\nPõhjused on seotud muu hulgas lühikese tähtajaga, millesse on suuremate ettevõtmiste puhul keeruline mahtuda juba ainuüksi seadustest tulenevate ajaliste protseduuride tõttu. Osa ettevõtjaid ei tõtta praegu võtma riske Narvas, kus võib ilma binoklita silmitseda jõe teisele kaldale jäävat agressorriiki Venemaad. Mitmeid plaane praagitakse välja seetõttu, et neis kahtlustatakse fossiilkütuste jääknähte, mis tekitab rohereformiga tegelevates Euroopa Liidu ja Eesti ametnikes piltlikult öeldes allergiat.\nSamal ajal on üsna selge, et Ida-Virumaal teevad mõjukaid muutusi ja loovad tuntaval hulgal uusi töökohti eelkõige olemasolevad suuremad ettevõtted. Nad tugevdavad oma konkurentsivõimet, nüüdisajastades tehnoloogiat, muutes seda keskkonnasõbralikumaks. Seda tegevust tuleb toetada, aga mitte takistada kunstlikul moel või ootamatute maksutõusudega, milleks on näiteks plaanitav järsk saastetasude tõus, mis haavab Ida-Virumaa mitmete suuremate tööandjate konkurentsivõimet.\nMuuseas, ka magnetitehas, õiglase ülemineku fondi senine suurim edulugu, on väga tihedalt seotud juba kolmveerand sajandit Sillamäel tegutseva metallurgiatööstusega Silmet.\nÕiglase ülemineku fond teeks Ida-Virumaale karuteene, kui riigis võimul olevad poliitikud näeksid ainult selles lahendust kõigile selle piirkonna probleemidele, lisades juurde, et andsime teile ka valitsuse esindaja, mida te veel tahate. Unustades seejuures, kui palju on Ida-Virumaa aastakümneid eelkõige tänu põlevkivitööstusele riigile tulu toonud.\nÕiglase ülemineku fond on vaid üks üsna kitsaste raamidega vahend, kuidas seni riigi suurima tööpuudusega ja kõrge vaesuse määraga piirkonda paremale järjele aidata. Kindlasti tuleb seda maksimaalselt ära kasutada. Teist sellist võimalust ei pruugi enam tulla. Seetõttu oleks eriti kahju, kui osa rahast jääks kasutamata, kuluks pseudotegevustele või läheks lihtsalt Ida-Virumaa jaoks raisku.\nSelleks, et Ida-Virumaa saaks tõmbava, aga mitte tõukuva jõuga magnetiks, on vaja riigi ja kohalike omavalitsuste ning ettevõtjate koostöös sündivat tervikplaani.\nIda-Virumaast rääkides ei tasu minna äärmustesse ja öelda, et kõik on hästi või halvasti. Tõde on vahepeal. Püüdkem olla optimistid. Mõeldes näiteks, et kui kolmandik idavirulasi elab suhtelises vaesuses, siis kaks kolmandikku, keda on üle 90 000 inimese, tulevad väga hästi toime. See suhe on enam-vähem samasugune nagu poolt- ja mittehääletajate vahel Kaja Kallase Reformierakonna esimeheks taaskordsel valimisel partei viimasel üldkogul.\nKõiki Vikerraadio päevakommentaare on võimalik kuulata \nVikerraadio päevakommentaaride lehelt\n.\nERR.ee võtab arvamusartikleid ja lugejakirju vastu aadressil \n[email protected]\n. Õigus otsustada artikli või lugejakirja avaldamise üle on toimetusel.\n "
        },
        {
          "päis": "Selgusid lastekirjanduse tõlkeauhinna Paabeli Torn võitjad",
          "sisu": "Rahvusvahelise noorsookirjanduse nõukogu IBBY Eesti osakond kuulutas välja lastekirjanduse tõlekauhinna Paabeli Torn tänavused laureaadid.\n \nParima pildiraamatu kategoorias olid nomineeritud Carson Ellise \"Ki zee zumm?\" (kirjastus Draakon & Kuu, tõlkija Leelo Märjamaa), Nadine Brun-Cosme \"Suur Hunt & Väike Hunt\" (kirjastus Draakon & Kuu, prantsuse keelest tõlkinud Indrek Koff), Debora Marcero \"Johannes ja Lee\" (kirjastus Koolibri, tõlkija Kadri Rahusaar), Rocio Bonilla \"Mis värvi on musid?\" (kirjastus Koolibri, katalaani keelest tõlkinud Ello Varjas) ja Davide Cali \"Kes on süüdi?\" (kirjastus Päike ja Pilv, itaalia keelest tõlkinud Eda Ahi). Auhinna laureaaditiitliga pärjati raamatut \n\"Ki zee zumm?\".\nLaste ja noorte juturaamatute tõlkeauhinnale olid nomineeritud Applegate Katherine'i luulevormis raamat \"Veidrik\" (kirjastus Varrak, tõlkinud Kristina Uluots), Roald Dahli luulekogumik \"Riivatud riimid\" (kirjastus Draakon & Kuu, tõlkinud Leelo Märjamaa), Lauris Gundarsi noorematele lugejatele mõeldud lugu \"Tere, Vaal!\" (kirjastus Tänapäev, tõlkinud Contra), Luis Sepúlveda \"Lugu merikajakast ja kassist, kes ta lendama õpetas\" (Rahva Raamatu Kirjastus, tõlkinud Eva Kolli) ja Ignė Zarambaitė noorteromaan \"Süngete vete vaimud\" (kirjastus Eesti Raamat, tõlkinud Tiina Kattel). Auhinna pälvis \n\"Lugu merikajakast ja kassist, kes ta lendama õpetas\"\n.\nPaabeli Torni žüriisse kuulusid Kätlin Kaldmaa (žürii esinaine), Hanneleele Kaldmaa, Anu Kehman ja Mare Müürsepp. \nPaabeli Torni auhinda annab välja rahvusvahelise noorsookirjanduse nõukogu IBBY Eesti osakond. Valik tehti teoste hulgast, mis on ilmunud 2022. aaasta oktoobrist kuni 2023. aasta septembri lõpuni.\n "
        },
        {
          "päis": "Öövel: seda on vara öelda, et rahvusraamatukogu tuleb hakata sisustama osade kaupa",
          "sisu": "Rahvusraamatukogu direktor Martin Öövel ütles \"Terevisioonis\", et kõige halvemal juhul, kui lisarahastust lähiajal ei leita, on võimalik ka rahvusraamatukogu sisustusprojekt tervikuna edasi lükata.\n \nMartin Öövel kinnitas, et hetkel veel rahvusraamatukogu renoveeritud hoone sisustamiseks veel eelarvet ei ole. \"Juba on kogu olemasolevast eelarvest käidud üle rehaga, seda tehti tänavu mais ja möödunud aasta juunis, mille tulemusena on seda 1,8 miljoni euro võrra vähendatud,\" ütles ta.\nSamas ei saa tema sõnul seda veel öelda, et hoonet tuleks hakata sisustama osade kaupa. \"Meie partnerid otsivad samamoodi lahendusi, kui me vaatame kogu projekti tervikuna, siis see on 100 miljoni eurone projekt, millest 80 protsenti on investeeritud, aga 20 protsendist sõltub kõige määravam osa ehk see, kas need teenused, mida see hoone osutab tervikuna, jõuavad Eesti avalikkuseni.\"\nKüll aga on osade kaupa sisustamine tema sõnul võimalik. \"Need tükid võib jaotada ükspuha väikeseks,\" rõhutas ta ja mainis, et halvimal juhul saab ka kogu sisustusprojekti edasi lükata. \"Päeva lõpuks see sõltub rahastusotsuse mahust ja see on kõige suurem faktor kogu võrrandis.\"\nOlukorras, kus tuleb hakata renoveeritud hoonet sisustama osade kaupa, seisavad Ööveli sõnul ees rasked valikud. Näiteks on tema sõnul juba seadusest tulenev kohustus kultuuripärandi säilitamine, mistõttu tuleb hoidlad esmajoones valmis ehitada, samas teoreetiliselt on Ööveli sõnul võimalik esialgu mõni lugemissaal sisustamata jätta.\n "
        },
        {
          "päis": "O'Sullivan: kui mul ei lasta Hiinas mängida, siis lõpetan karjääri",
          "sisu": "Snuukri maailma esinumber Ronnie O'Sullivan ütles, et ei ole rahul maailma snuukri katusorganisatsiooni World Snooker Touri otsustega piirata tippmängijatel tuurivälistel turniiridel osaleda. Britt lisas, et kui tal ei lubata tihemini Hiinas mängimas käia, võib ta otsustada profikarjääri lõpetada.\n \nOktoobris otsustasid viis maailma tippmängijat jätta vahele Põhja-Iirimaa lahtised ning mängida hoopis Macaus toimunud võistlusel. World Snooker Tour (WST) ähvardas mängijaid karistusega, kuid lõpuks muudeti Macau šõuvõistluse kuupäevi. Luca Brecel, Mark Selby, John Higgins, Thepchaiya Un-Nooh ja Ali Carter aga ikkagi Põhja-Iirimaal ei võistelnud.\nMaailma esinumber O'Sullivan kommenteeris toona WST otsust ning pooldas konfliktis mängijaid. \"Nad teevad minust näite. Ma ei saa ausalt rääkida, olen sellega nüüdseks leppinud. See on minu olukord, olen distsiplinaarkaristuse all,\" sõnas britt.\nŠõuturniirid Aasias ja mujal maailmas on BBC andmetel tippstaatusega mängijatele väga tulusad üritused. O'Sullivan ütles, et kui tal ei lubata Aasias mängida, võib seitsmekordne maailmameister karjääri lõpetada.\n\"Mul ei ole muud valikut. Kui ma ei saa minna ja teha seda, mis mul vaja on - Hiinas palju mängida - siis ma lihtsalt ei mängi enam,\" ütles O'Sullivan. \"Ühendkuningriigis ei maksta minu pingutuste vääriliselt, aga kui ma käin Hiinas, mängin ma suurepärastel areenidel suurepärase publiku ees. Armastan seda.\"\n\"Mind ei hinnata profituuril piisavalt, ühtki tippmängijat ei hinnata piisavalt,\" lisas britt. \"Ma tahaks veel viis, kuus, seitse, kaheksa aastat mängida. Aga kui mind sunnitakse olukorda, kus see ei ole võimalik, siis ma ei lepi sellega, et ma pean turniir turniiri järele mängima.\"\n\"Olen viimased kümme aastat hästi elanud. Olen nautinud enda võistluste korraldamist. See pole kunagi varem probleem olnud, aga nüüd järsku on,\" ütles O'Sullivan. \"Nüüd käin Hiinas tihemini ja WST tahab ka tükki saada. Ma ei tee midagi valesti. Neile lihtsalt ei meeldi, et ma enda heaks midagi teen ja et ma seda naudin.\"\nWST kommenteeris O'Sullivani kriitikat lühidalt ning ütles et organisatsioon peab seisma kõikide mängijate eest. \"Kuigi meil on hea meel, et Ronnie suurendab Hiinas oma populaarsust ja mängib eraturniiridel, on meie prioriteet kaitsta kõigi mängijate huve,\" teatas profituur.\n "
        },
        {
          "päis": "Sven Grünberg albumist \"OM\": ma ei arvanud, et seda saab laval mängida",
          "sisu": "Helilooja ja muusik Sven Grünberg, kes kannab laupäeval ette oma 1988. aastal ilmunud elektroonilise muusika albumi \"OM\", ütles, et tehniliste nõudmiste tõttu on see plaat varem ka elavas esituses esitamata jäänud.\n \nAlbumi \"OM\" eest sai Grünberg esimest korda muusika aastapreemia. \"Seda koos lahkunud sõbra Alo Mattiiseniga, kes sai viie rahvusliku pala eest samuti muusika preemia. /.../ Seda aega ja ajastut iseloomustab hästi keegi kriitik, kes kirjutas, et ajal, mil elu kees just olme tasandil ja riigi staatus hakkas muutuma, aga Grünberg tegeles ikka kosmiliste teemadega,\" naeris helilooja.\nGrünberg imestab, et Taavi Kerikmäe asja ette võttis ja lavale sai. \"Ega ma kunagi ei arvanud, et seda albumit saaks laval mängida, sest see oli tehniliselt väga keeruline. Üleüldse oli tol ajal muusikas stuudiomuusika ja uued võimalused, mis sellega kaasnesid, rohkem fookuses,\" selgitas Grünberg \"Vikerhommiku\" stuudios.\n\"Oluline on inimestele alternatiive pakkuda. Nii nagu tänagi. Maailm ümberringi ju põleb, eks siis tuleb inimesi kuidagi ka positiivset mõjutada ja näidata, et maailmas on ka midagi muud peale suurte probleemide,\" ütles Grünberg.\nGrünberg loodab, et albumi \"OM\" kontserdid pakuvad meelele rahu. \"Eks ta sellises võtmes oli ka loodud, kirjutatud ja tehtud. Tõsi küll, selle albumi tegemine algas juba 1983. aasta kandis ja plaadina ilmus 1988. aastal,\" meenutas Grünberg.\nEnne seda ilmus Grünbergi plaat \"Hingus\", mis tekitas kisa ja kära kogu Nõukogude Liidus. \"See oli ikkagi Nõukogude impeeriumi kõige esimene elektroonilis-akustilis muusika terviklik autoriplaat. /.../ Sain isegi Kamtšatkalt kirju,\" ütles ta.\n\"Praegusel ajal on ka imelik mõelda sellele, kui oled olnud inimeste jaoks oluline suurusjärgus, kus elas ligi 300 miljonit inimest ja nüüd äkki seda kontingenti enam meie jaoks ei eksisteeri. See on väga huvitav filosoofiline küsimus.\"\nSaatejuht Sten Teppan juhib tähelepanu ka kurioossele faktile, et albumist \"OM\" läks esimese tiraažiga liikvele ka sinist värvi vinüül. Plaadi autor ise ei tea, kuidas see sündis.\n\"Lihtsalt ühel hetkel olid sinised plaadid kohal ja päris ilusad nägid need välja. /.../ Keegi on sellest isegi kirjutanud näidendi \"Grünbergi sinine\",\" naeris helilooja. \"Väga tore! Kusagil teatris on seda ka mängitud.\"\nGrünbergi sõnul toimus sel ajal üldse palju kummalisi seiklusi. \"Käisin tol ajal tihti Moskvas. Suhtlesin Vene tipp heliloojate ja interpreetidega. Seal korraldasid Aleksei Ljubimov ja Tatjana Grindenko festivali Alternativa. Selle vastu olid võimud väga kurjad,\" jutustas Grünberg.\n\"Kuna see on ikka stuudioplaat, aga festivalikorraldajad tahtsid, et see toimuks kontsertsaalis, siis kuulati Moskvas suures saalis linti. Niisugust nalja ma pole hiljem kogenud, et mitusada inimest koguneb, tuled kustutatakse ära ja kuulatakse linti,\" naeris helilooja.\n "
        },
        {
          "päis": "Roger Ballen: mu pildid peegeldavad inimeste endi hirme",
          "sisu": "New Yorgis sündinud, kuid suurema osa elust Lõuna-Aafrika Vabariigis tegutsenud fotograaf Roger Ballen ütles \nMüürilehele\n antud intervjuus, et me peame leidma oma elamise viisi maailmas ja aktsepteerima, et meie elu seab teatud piirangud.\n \nIsegi kui Die Antwoordi laulja Yolandi Vi$$er on öelnud, et Roger Ballen on kõige imelikum inimene, keda ta teab, sisendan endale enne intervjuud, et ikkagi inimene. Kui surume aga kohtudes Balleniga kätt, ütleb ta, et tema pole Roger Ballen, ja osutab näituse sissepääsu juures pöörlevale vahaskulptuurile, mis tundub olevat tema poori täpsusega koopia: \"Hoopis see on Roger Ballen.\" Teatav kummastav tunne, mis selles nöögis on, jääb minu jaoks saatma ka ülejäänud kohtumist.\nPaljud Müürilehe lugejad on ilmselt Roger Balleni isiku ja loominguga tuttavad, kuid teen siiski väikese sissejuhatuse. Ballen on sündinud 1950. aastal New Yorgis, kuid elanud viimased 40 aastat Lõuna-Aafrika Vabariigis Johannesburgis. Tema kuulsaimatel fotodel on kujutatud Lõuna-Aafrika inimesi. Mustvalged maailmad; tillukesed räpased ruumid; luitunud mööbel; kritseldustega seinad; rotid, kutsikad, tuvid, kassid, haned; mustad jalatallad; maskid; ebakonventsionaalsed näod ja kehad – need on ainult mõned pealispindsed märksõnad tema esteetika kohta. Balleni visuaalne keel on pigem ajju sööbiv ja tema fotod nii kergelt ei unune, isegi kui tahaks. Ta loomingut on kirjeldatud kui midagi häirivat, tumedat, vastuolulist, ühiskonnakriitilist ning tema subjekte kui groteskseid ja hirmuäratavaid, kuid Ballen ise taandub säärasest tähendusloomest. Ta käekirjast on saanud midagi nii äratuntavat, et seda on hakatud lausa ballenesque'iks kutsuma. Tuntust on ta aga kogunud ilmselt peamiselt tänu koostööle kurikuulsa Die Antwoordiga.\nRoger Ballen\n Autor/allikas: \nMarii Kiisk\nEsmalt viib Ballen meid fotograaf Mariiga näitusetiirule. Näitus jaguneb osadeks: inimesed, loomad, traadid, reaalne vs. ebareaalne. Need on teemad, mis on teda läbi aastate huvitanud. Fotode kõrvale on sündinud installatsioonid, mis koosnevad üle maailma leitud objektidest, motoriseeritud skulptuuridest, art brut'i kunstnike joonistustest. Installatiivne pool loob küll steriilsesse näitusepaika oma ruumi, kuid mõjub eraldatuna ega tekita ehk piisavalt klaustrofoobiat, mis on omane tema pildistamiskeskkondadele. Kui mainin, et siin on palju asju, mis peaksid kuidagimoodi lõhnama, aga ei lõhna, osutab Ballen lamavale koeratopisele ja naljatab: \"Ta tuli otse Johannesburgist ja käis just vannis.\" Hiljem räägib kunstnik, kuidas ta on varem näitustel küll lõhna kasutanud, kuid paraku on see külastajatel nina vingu ajanud. Näiteks on ta väljapanekud haisenud kassipissi ja hallituse järele, mille tagajärjel on muuseumid saanud kaebusi, kuna beebid on hakanud nutma ja külastajad olnud pahased.\nMarii küsib, kuidas ta on suutnud loomad kaadrisse saada, mille peale Ballen ütleb kavalalt: \"Ma olen 73, mul on olnud aega küll. Õppisin rottide keele selgeks 25-aastasena, 30-aastasena oskasin rääkida partide, 35-aastasena kasside, 40-aastasena koerte keelt…\n (Küllaltki pikk paus)\n No tegelikult mitte, see on päris raske.\" Pean tunnistama, et Ballenil on teatav sisendusjõud, mis pani vähemalt mind hetkeks uskuma, et ta ise usub loomade keele kõnelemise oskusesse.\nKõnnime edasi ja osutan mõningatele märkidele, mida fotodel näeme. Küsin, kuidas nii tugevad sümbolid temani ja ta töödesse jõuavad, mille peale Ballen vastab: \"See on kõik mu peas. See oli ilmselt siin kõvasti enne minu sündi. Aju on nii vana, me ei tea, mis seal olnud on enne seda, kui siia sündisime. Ürgses ajuosas on peidus paljugi ja me ei tea, kuidas need asjad on sinna jõudnud. Loomingulisus ei ole kergete killast teema. Need asjad tulevad mu töösse mitteverbaalsest ajuosast. Inimestel on kalduvus ürgset aju pisendada, kuid arvan, et see juhib ühis- ja inimkonda.\"\nPean küsima (vägagi vastuolulise) Die Antwoordiga koos toimetamise kohta. Ballen jääb pigem napisõnaliseks, kuid räägib, kuidas ühel päeval helistasid Ninja ja Yolandi talle koostööettepanekuga. Nad olid näinud kunstniku loomingut ja see oli neid raputanud, mispeale nad otsustasid Balleni sõnul kogu oma identiteedi lähtepunktiks tema esteetika võtta. Esimese koostööna ilmus 2012. aastal Die Antwoordi loole \"I Fink U Freeky\" muusikavideo, mis on jõudnud nüüdseks YouTube'is 190 miljoni vaatamiseni. Ballen sõnab, et enne Ninjat ja Yolandit ei teadnud ta YouTube'ist midagi.\n***\nKõnnime näituseruumidest Fotografiska ülemise korruse inimtühja restoranialasse, kus on pisut vaiksem, ja istume maha. Otsime tükk aega kõige päikesepaistelisemat kohta. \"Näen esimest korda kümne päeva jooksul päikest,\" ütleb Ballen rõõmustades, kui oleme parasjagu maha istumas.\nKes oli noor Roger Ballen? Kas te joonistasite lapsena?\nMu ema oli fotoagentuuri Magnum liige ja mu suur mõjutaja. Mingil hetkel haigestus ta vähki ja püsis pikalt kodus, nägin pealt, kuidas vähk ta üle võttis. 1973. aastal ta suri. Toona oli mul üks sõber Berkeleys, kes maalis, ja ma arvan, et mul oli tarvis ennast pärast seda kohutavat aega väljendada. Läksin The Art Students League of New Yorki ja maalisin neli kuud järjest ööd ja päevad läbi. Mäletan, et üks tüüp ütles mulle seal, et kuulun kiviaega. Tollal ma ei teadnud, mida sellest arvata. Seal oli ka üks teine tüüp, kes oli nagu mõni van Goghi tegelane. Ta tuli pidevalt mu juurde ja miskipärast õnnitles mind. Sain aru, et selles pole midagi halba, et olen kiviajast. See oli minu jaoks väga tähtis periood. Need maalid jäid minusse kinni, ma ei viinud lõpuni seda, mida pidin tegema.\n1980. aastate alguses kolisin Lõuna-Aafrikasse ja käisin ringi sealsetes maakohtades, kus veetsin palju aega inimeste kodudes. Mõnes neist majadest joonistasid lapsed ja täiskasvanud otse seintele. Mõned ehk arvavad, et see on hullus, aga minu jaoks oli see vaimustav. Need inimesed ei teadnud midagi kunstist – 41 aasta jooksul, kui olen Lõuna-Aafrikas töötanud, pole ma teinud koostööd ühegi inimesega, kes oleks isegi kunstimuuseumis või -galeriis käinud. Ja kes üldse teaks, mis see kunst on. Ma leidsin, et see on suurepärane viis eneseväljenduseks ning hakkasin inimesi ja nende joonistusi üles pildistama. See on mu jaoks ääretult oluline, kuna see oli aeg, kui ühendasin enda loomingus joonistuse ja foto. 1990. aastatel, kui tegin oma projekti \"Outland\", palusin teistel inimestel joonistada ja järgmises projektis \"Shadow Chamber\" hakkasin ise joonistama.\nRoger Ballen\n Autor/allikas: \nMarii Kiisk\nMa üritan viia vaatajat kuhugi mujale. Mu pildid tegelevad inimese sügavamate tasanditega. Käisin 1969. aastal Woodstockil, olin osa kontrakultuurilisest liikumisest ja 1972. aastal tegin oma esimese filmi. See, mis on mu loomingus praegu, oli kõik seal olemas juba enne Lõuna-Aafrikasse minekut. See tundmus ja esteetika olid mu peas juba ammu-ammu enne, need juurdusid mu psüühesse juba kuuekümnendatel. Kui oled kunstnik ja sul on mingi autentsus, siis proovid tihti samu asju lahendada. Nagu liiv austris, üritad alati midagi siluda.\nPäikese juurde tagasi tulles. Kui umbes kümme aastat tagasi teie loominguga esimest korda kokku puutusin, oli mu peamine küsimus, et kust tuleb see pimedus või tumedus.\nMa ei tee vahet tumedal ja heledal, pimedal ja valgel. Öö on öö ja vastupidi, me ei pea sinna väärtushinnanguid sisse panema. Ma arvan, et pimedus on mõistuse osa, millega inimesed ei taha leppida. Hirm psüühika, kõige ürgse ja instinktide ees. Aga selles ei ole midagi tumedat, see on lihtsalt inimeste mentaalse allasurutuse peegeldus. Mu piltidel on alati mõju. Inimesed ütlevad, et need on võimsad või teevad neid ärevaks… Ma pole kunagi kuulnud, et keegi ütleks, et nad on sellist asja miljon korda varem näinud. See on hea. Aga \"tume\" on nii ülekasutatud ja kulunud sõna. Mul ei ole tumedusega midagi pistmist, see on inimese enda probleem, millega ma aidata ei saa, ise nad on pimedus, mitte mina. Kui keegi vaatab mu filmi \"Roger the Rat\", siis palun ärge mõelge tumedusele. Kui lõvi näeb põõsas väikest kitse ja tapab ta ära, siis see ei ole halb. Looduses ei kehti valguse ja pimeduse eristus, see on inimliigi probleem.\nKuidas te ise pääsete nendele kihtidele ligi, kuhu inimesed ehk tavaliselt minna ei taha?\nTeiste inimeste eest ma rääkida ei oska, kuna ma ei näe kellegi pähe. Leian, et mu enda peasisene on päris mõistatuslik. Enda identiteedi tundmaõppimine on elukestev väljakutse, mis ajab väga segadusse, tekib palju küsimusi, aga leidub väga vähe vastuseid. See on paljude jaoks suur probleem ja nad näevad seda kuidagi tumedana, aga mina tajun seda kui väljakutset, mis teeb elu huvitavaks. Selle tundmaõppimiseks pole mingit valemit anda. Inimesed tajuvad mu fotosid, millele on omane kaos, kuidagi tumedatena, kuid see lihtsalt peegeldab nende endi meeleseisundit ja võimetust leppida oma hirmudega. Nii lihtne see ongi.\nRoger Ballen\n Autor/allikas: \nMarii Kiisk\nAga kuidas te ise jõuate nende sügavamate kihtideni või ehk isegi alateadvuseni?\nSee on järjekordne keeruline küsimus. Me kasutame küll \"alateadvuse\" mõistet, aga see pole nii lihtne, kui võiks arvata. Kuidas on üldse võimalik n-ö alateadvust ja teadvust eraldada? Kuidas teada, kas mõni impulss on alateadlik ja mõni teine teadlik? Need on väga vastastikmõjulised nähtused. Kui räägin siin sinuga, siis kust ma tean, kumb on rohkem esil? Ma arvan, et peame olema väga ettevaatlikud ja proovima läbi mõelda, mida me \"alateadliku\" all silmas peame. Ühes ja samas ajurakus võiks justkui olla nii alateadlikku kui ka teadlikku, aga see pole ju võimalik – ajurakk ei allu sellisele jaotusele. Me võime rääkida mitteverbaalsest ajuosast. Küsimus on, kas räägime alateadvusest teaduslikult, poeetiliselt, metafooriliselt, esteetiliselt, antropoloogiliselt, psühhoanalüütiliselt… Võib-olla ma jahun sellest liiga palju, aga see pole lihtne teema. Enamiku asjade puhul pole võimalik ühegi järelduseni jõuda ja see on kogu maailma eesmärk.\nOlgu, aga räägime olmelisematest teemadest. Mind huvitab, milline näeb välja teie igapäev Johannesburgis? Kas teie päeval on kindel struktuur ja omad rituaalid?\nMa lahkun kodust iga päev hommikul kell 7.30 ja tegelen halduse, kommunikatsiooni ja kõige muuga enda muuseumis, mille ma Johannesburgi ehitasin. Kella üheni teen mitte eriti loomingulist tööd ja pärast seda lähen välja ja pildistan. Seda nii viis-kuus päeva nädalas. Hiljem teen veel natuke administratiivset tööd. Kella seitsmeks olen tagasi kodus, räägin oma naisega juttu ja loen. Püüan igal õhtul poole üheteistkümneks magama minna.\nTe olete noortele kunstnikele soovitanud, et kunstnikutöö kõrval võiks olla ka mõni muu karjäär. Miks nii?\nJaa, minu meelest peaks kahtlemata nii olema. Võimalus kunstnikuna mingigi finantsiline edu saavutada on väga väike, ehk üks tuhandest. Kui elad kuskil lääneriigis ja saad pensionit või midagi, siis on teine asi, aga Aafrikas ei saa sa mitte midagi ja ilmselt siingi pigem väga vähe. Kolmekümnendaks eluaastaks ei suudeta end tihti ülal pidada, antakse alla, minnakse tööle ja lõpetatakse kunstitegemine. Minu arvates peab leidma viisi, kuidas kogu elu oleks võimalik kunstile keskenduda. Kuidas sa muidu ära elad, võib-olla tahad abielluda, lapsi saada ja kodu soetada. Väga oluline on leida viis, kuidas toetada enda kunsti ilma seda müümata.\nOlete öelnud, et proovite tabada oma töödes ka midagi, mida ei ole võimalik näha. Kuidas?\nJaa, projekti \"The Theatre of Apparitions\" põhiline mõte oli pildistada üles nähtamatu maailma vaime. Ei saa öelda, et seal oleks mingitki objektiivsust, aga üritan sellega nende tööde raames tegeleda.\nAga mida te kummitustest arvate?\nMe ei tea kummituste kohta piisavalt. Mis sa arvad, kas sinust saab kummitus?\nMa ei ole veel otsustanud.\nAga kas sa arvad, et otsustad kunagi?\nMitte eriti… Eri kultuurid näevad suremist ja hinge nii erinevalt. Pidasin silmas seda, kus te oma vaadetega paiknete.\nMe ei saa mitte midagi tõestada. Saame selleks, milleks saame. Võib-olla saame puudeks või vaimudeks, võib-olla olen juba praegu kellegi teise vaim.\nOlgu, väidate, et midagi ei saa tõestada, aga millesse te usute?\nMa usun universumi vaimu, ma usun loodusesse ja mingisse kõrgemasse jõudu. Aga ma ei usu, et midagi saab mõõta. Me peame leidma oma elamise viisi maailmas ja aktsepteerima, et meie elu seab teatud piirangud.\n(Vaikime ja Ballen pöörab pea taas päikese poole.)\nMa võin kihla vedada, et enne kristlust oli siin päikesejumal kõige tähtsam jumal. \n(Naerab)\nRoger Ballen\n Autor/allikas: \nMarii Kiisk\nKui rääkida kirjandusest, siis seostate enda loomingut tugevalt Becketti ja Ionescoga. Kas tooksite ka mingeid tekste eraldi välja? Või mis teid veel mõjutanud on?\nJaa… Ma palusin mõned raamatud näitusele tuua. (Mõtlikult) Mul on päris pikk haridustee, mul on taust kunstis, teatris ja psühholoogias, teaduses, kirjanduses. Mind on nii paljud asjad elus mõjutanud. Kui olin noor, hääletasin viis aastat ümber maailma ringi, Kairost Kaplinna ja Istanbulist Uus-Guineasse. Need on olulised kogemused. Ma arvan, et liiga paljud inimesed on tänapäeval sõltuvuses virtuaalreaalsusest ja see läheb iga päevaga hullemaks. Sellel on tugev mõju kunstile ja muidugi kõigele muule, arusaam kunstnikest muutub pidevalt. Sellest ei ole pääsu.\nBecketti teostes esinevaid probleeme võib võrrelda siinsete tööde sisuga. Moodsamast maalikunstist võib mõjutusi olla ka Baconilt. Ka koopamaalid on mind mõjutanud. Seetõttu meeldib mulle ka geoloogia. Johannesburgi kaevandused on kahe-kolme kilomeetri sügavused, vaatad seal kive. Need on kohad, kus saab selgemaks, mida me teeme.\nKui mu fotodest rääkida, siis kui need üldse on midagi, siis lihtsalt absurdsed. Mind ei masenda pildistamine kunagi. Käin väga keerulistes ja halbades kohtades, aga ma ei lahku sealt kunagi vaevatuna. Ma naudin nendes kohtades olemist, see on mu jaoks huvitav ja mulle meeldivad need inimesed, kellega töötan, mul on nende hulgas sõpru. Kui käin näiteks ostukeskustes, lahkun sealt palju masendunumana. Seal on dehumaniseeriv aspekt, nad kõik lõhnavad sarnaselt ja näevad samasugused välja.\n***\nSaan aru, et meie vähene aeg on täis tiksunud, ja suundume tagasi näituseruumidesse. Balleni olekus oli midagi relvituks ja keeletuks tegevat, seega jäi diktofonisalvestisse palju pikki vaikimispause. Kohati tundub üpris tühine kirjutada sõnadega asjadest, millest Ballen rääkis. Lahkun intervjuult mõttega, et äkki Ballen ei olegi \"ikkagi inimene\", nagu algul endale sisendasin, vaid hoopis kummitus, ajaülene jõud, kes on juhuslikult pesastunud isikusse nimega Roger Ballen.\n "
        },
        {
          "päis": "Riigikaitse nõukogu istung lükkub obstruktsiooni tõttu edasi",
          "sisu": "Riigikogu esimees Lauri Hussar (Eesti 200) tegi president Alar Karisele ettepaneku lükata edasi kolmapäeva õhtuks kokku kutsutud riigikaitsenõukogu istung.\n \nRiigikogu esimees informeeris Karist, et seoses parlamendi tööga ei saa riigikogu saadikutest riigikaitse nõukogu liikmed osaleda istungil. Parlamendi liikmete osalemine riigikaitsenõukogu istungil on aga tema sõnul oluline.\n\"Tegin president hr. Alar Karisele sellise ettepaneku, sest tegemist on riigikogu tööajaga, mil on saalis mitu olulist seaduseelnõu, mis lähevad hääletamisele ning on seotud usaldusküsimusega. Riigikogu istungil osalevad nii riigikogu esimees, riigikogu riigikaitsekomisjoni esimees, riigikogu väliskomisjoni esimees kui rahandusminister, kes kõik kuuluvad ka riigikaitse nõukogusse ning ei saa seetõttu sel päeval osaleda riigikaitse nõukogu istungil,\" ütles Hussar ERR-ile.\n\"Palusin istungi lükata järgmisesse nädalasse, mil riigikogus ei toimu istungjärku, mis annab riigikaitse nõukogus osalemise võimaluse kõigil liikmetel, kelle kohalolu on nõutud,\" lisas ta.\nUus istungi toimumise aeg teatatakse enne selle toimumist.\nTeisipäeval jäi riigikogus valitsuse usaldusküsimusega seotud eelnõu arutelu opositsiooni obstruktsiooni tõttu pooleli.\n "
        },
        {
          "päis": "Mölder pidi Egiptuses teise asetusega venelase paremust tunnistama",
          "sisu": "18-aastane Markus Mölder (ATP -) langes Egiptuses Sharm El Sheikhis toimuval ITF-i M15 tenniseturniiril avaringis konkurentsist, kui pidi turniiril teise asetuse saanud venelase Marat Šaripovi (ATP 408.) paremust tunnistama.\n \n21-aastane Šaripov ei loovutanud avasetis Mölderile ühtegi geimi, teist geimi alustas venelane veel kolme järjestikuse geimivõiduga. Seejärel teenis Mölder enda esimese geimivõidu ning vahetas kohtumise lõpuni Šaripoviga geimivõitusid kuni venelase 6:0, 6:3 võiduni.\n53 minutit väldanud kohtumises sai Mölder hakkama kolme ässaga, aga lasi endale lüüa 11 tükki. Eestlane tegi kaks topeltviga, Šaripov tegi ühe. Esimeselt servilt teenis Mölder punkti 48-protsendilise eduga, vastane teenis punkti lausa 92-protsendilise eduga.\nJohannes Seeman langes samuti kolmapäeval avaringis konkurentsist, kui pidi Portugalis Vale do Lobos toimuval M25 turniiril neljanda asetusega briti George Loffhageni (ATP 352.) 7:5, 6:1 paremust tunnistama.\nSama saatus oli ka Liisa Varulil, kes kohtus Kreekas Heraklionis toimuval W15 turniiril avaringis kaheksandana asetatud slovakitari Laura Svatikovaga (WTA 1099.). Svatikova ei loovutanud eestlannale ühtki geimi.\nVarul mängib Heraklionis veel \npaarismängus\n leedulanna Klaudija Bubelytega, samuti on paarismängus võistlustules Andrea Roots, kes on paaris slovakitari Karolina Krajmeriga.\n "
        },
        {
          "päis": "Hollandis toimuvad täna parlamendivalimised",
          "sisu": "Kampaania keskmes oli ajakirjanike hinnangul kolm teemat, mis omavahel tugevasti seotud.\n \nÜheks neist oli sisseränne. Jätkab Joosep Värk Amsterdamist.\n "
        },
        {
          "päis": "Riik loodab veenda ettevõtjaid säilitama õppuste ajaks reservväelaste palka",
          "sisu": "Kuigi juba praegu katavad enamik ettevõtjaid õppusele läinud reservväelasest töötaja palga, ei tee seda kõik.\n \nKaitseministeerium loodab veenda pea kõiki ettevõtjaid palka säilitama.\nJoakim Klementi\n "
        },
        {
          "päis": "ECB: Euroopa pankade seis halveneb",
          "sisu": "Euroopa Keskpank (ECB) märkis kolmapäeval avaldatud finantsstabiilsuse aruandes, et pangandussektori seis on halvenemas ning kasvab laenude osakaal, mille tagasimaksed jäetakse tegemata.\n \nKeskpanga ametnikud kutsusid panku üles suurendama eraldisi maksmata jäetud laenudest tulenevate kaotuste katmiseks. Samuti ennustas keskpank, et pankade kasumid hakkavad langema vähenevate uute laenukoguste ja kasvavate pankade rahastamiskulude tõttu, \nvahendas Financial Times.\nSiiski on keskpanga sõnul pangandussüsteem tervikuna võimeline hakkama saama tingimuste halvenemisega tänu heale likviidsusele ja selle aasta kasumitele, mis on kasvanud aastakümne suurimaks.\nEuroopa pangad on seni püsinud võrdlemisi heas seisus, kuigi mitmed USA ja Šveitsi pangad, nagu Silicon Valley Bank ja Credit Suisse vajasid päästepakette ja restruktureerimist pärast maksejõuetusse sattumist.\nECB asepresident Luis de Guindos ütles, et kuigi riskid finantsstabiilsusele on vähem teravad, on need ikka suured. Eraldi tõi Guindos Lähis-Ida konflikti mõju energiaturgudele, mis võib õõnestada turuosalejate usaldust, kasvatada inflatsiooni ja aeglustada majanduskasvu.\nKeskpank loetles kolm peamist probleemi, millega seisab silmitsi Euroopa pangandussektor. Nendeks on kõrgemate hoiuste intresside tõttu kasvanud pankade finantseerimiskulud, märkimisväärne uute laenude langus ning viivislaenude osakaalu tõus nõrgenenud majanduse tõttu. Viivislaenud on laenud, mille tagasimaksmine viibib, ning potentsiaalselt võib võlgnik neid üldse maksmata jätta.\nAruandes märgitakse, et viivislaenude ja tagasi maksmata jäetud laenude osakaal tõuseb nii äri- kui eraklientidele antud laenude seas. Veel 2022. aastal olid vastavad näitajad ajalooliselt madalad.\nSamuti hoiatas ECB, et suurimad probleemid võivad tabada neid riike, kus on suurem ujuvate laenude osakaal. Selliseks riigiks on ka Eesti.\n\"Riigid, kus peamiselt kasutatakse ujuva intressimääraga laene, võivad näha suuremat laenude kvaliteeti langust, kui tööturg oluliselt halveneb, tõstes nõnda survet majapidamistele, mis seisavad juba silmitsi kasvanud eluasemelaenude kuludega ning suurema elukallidusega,\" seisis aruandes.\n "
        },
        {
          "päis": "Eesti Pank: mured laenude tagastamisega võivad pisut kasvada",
          "sisu": "Probleemsete laenude tase on Eestis praegu väga väike, kuid Eesti Panga värske analüüsi kohaselt hakkab nende maht, tõenäoliselt lähiajal veidi tõusma.\n \nSee sõltub eelkõige tööpuuduse olukorrast ja ettevõtete hakkamasaamisest. Indrek Kiisler jätkab.\n "
        },
        {
          "päis": "Tallinn võtab 125 miljonit laenu ja hakkab toetusi tõstma",
          "sisu": "Tallinna linn suurendab järgmise aasta eelarves korra aastas makstavat pensionilisa ning tõstab kooli alguse toetust ja teisi toetusi, samuti on prioriteetide seas investeeringud avalike kasutusega puitmajade ehitamisse. Eelarve kogumaht on 1,26 miljardit eurot ja pealinn võtab 125 miljonit eurot laenu.\n \nTallinna järgmise aasta eelarvetuludeks on kavandatud 1,06 miljardit eurot ja kuludeks 984,1 miljonit eurot.\nLinnapea Mihhail Kõlvart (Keskerakond) ütles eelarvet tutvustaval pressikonverentsil, et tähtsaim kulurida on juba varem avalikustatud eestikeelsele haridusele ülemineku programm, mille maht on 8,8 miljonit eurot.\nEelarve prioriteedid on Kõlvarti sõnul paika pandud lähtuvalt arusaamast, et kriisi ajal tuleb avalikul sektoril toetada inimesi ja investeerida majandusse, viimase puhul on üks eelisvaldkondi kohalik puitmajasektor.\n\"See pole loomulikult toetusmeede. Meie eesmärk on rikastada linnaruumi, ehitada rohkem puitmaju. Selliseid maju soovime esialgu projekteerida ja hiljem ka ehitada erinevates valdkondades, jutt on haridusest, lasteaedadest, ringmajanduse keskusest või isegi rannahoonest. Erinevaid avaliku funktsiooniga puitmaju tuleb lähiaastatel linnaruumis päris mitu,\" sõnas ta.\nHaridusinvesteeringute maht on 70 miljonit eurot ja neist tähtsamateks on huvikeskus Kullo, mille uue hoone ehitamiseks kuluvast 25 miljonist eurost on eelarves tulevaks aastaks ette nähtud neli miljonit, aga ka reaalkooli juurdeehitus, Hiiu kooli renoveerimine, Pirita majandusgümnaasiumi juurdeehitise viimane etapp ning ka uue Karjamaa kooli rajamine. Viimane võtab aega rohkem kui ühe aasta ja järgmise aasta investeeringumaht on 11,3 miljonit eurot.\n1,2 miljonit eurot kulub haridusasutuste kütte- ja ventilatsioonisüsteemidele ning 420 000 euro eest vahetatakse välja koolide klassiruumide valgustust.\nRaha eraldab pealinn eelarvest ka Kopli päästekomando säilitamiseks ning linnateatri ehitus jätkub. Viimasele kulub tuleval aastal 11,9 miljonit eurot ja kokku tuleb kulutusi teha veel 44,9 miljonit eurot.\nKadrioru staadioni juurdeehituse ja renoveerimise jaoks, milleks kokku kulub 18,3 miljonit eurot, suunab linn tuleval aastal 5,1 miljonit eurot.\nSkoone bastioni korrastamiseks näeb eelarve ette veidi üle miljoni euro, ka Maarjamäe memoriaali korrastamiseks kulub 130 000 eurot.\nPensionäride toetusele kulub kokku 18,3 miljonit \nSotsiaalhoolekande eelarvereal on muude investeeringute seas sotsiaalmajutusüksuste rajamine, milleks kulutab linn 5,25 miljonit eurot. Tallinna haigla projekteerimiseks ja arendamiseks on ette nähtud kaheksa miljonit eurot.\nLisaks on Tallinnal kavas tõsta mitmeid toetusi. Hinnatõusu kompenseerimiseks ühe korra aastas pensionäridele makstava pensionilisa summa tõuseb seniselt 175 eurolt 200 euroni ja eelarvest kulub selleks 18,3 miljonit eurot.\nPuudega lapse toetus tõuseb 125 eurolt 150 euroni, kogukulu eelarvest on 285 000 eurot. Abivajava lapse tugiisikuteenuse tunnihind tõuseb seitsmelt eurolt üheksa euroni. Ka kooli alguse toetus tõuseb 75 eurolt 100 euroni.\nTranspordi valdkonnas on samuti plaanis uuendusi: kavas on osta seitsme miljoni euro eest 15 elektribussi ning 27 miljoni euro eest 23 uut trammi. Ühistransport on ka tuleval aastal Tallinna elanikele tasuta ja aasta ringi hakkavad sõitma ööbussid.\n2,5 miljonit eurot on plaanis kasutada trammide varjualusega seisuala rajamiseks Vana-Lõuna tänava depoosse. Bussipeatused saavad 300 000 euro eest reaalaja infotablood ja elektroonilised sõiduplaanid.\nPärast pikka kavandamist peaks algama Peterburi maantee renoveerimine, mille kogumaksumus on 36 miljonit, kuid tuleva aasta kulu 2,4 miljonit eurot.\n\"Projekt võttis päris mitu aastat, oli erinevaid probleeme. Oleme lubanud seda alustada juba paar aastat järjest, aga nüüd saame esimese jupiga tõesti alustada,\" ütles Kõlvart.\nÜlemiste terminali ja Vanasadama vahelise trammitee peale on plaanis kulutada 9,3 miljonit eurot. Samuti rajatakse tuleval aastal hulk tunneleid: Paldiski maantee, Endla ja Tartu maantee tunnel ning Kadaka puiestee viadukt, lisaks projekteeritakse ja ehitatakse ka Rail Balticu tunneleid. Kokku on sildade, tunnelite ja viaduktide tarbeks eelarves ette nähtud 8,2 miljonit eurot.\nRattataristu osas seatakse eesmärk, et kahe aasta pärast oleks Tallinna kesklinnas olemas rattateede põhivõrk, mis pakuks alternatiivi teistele liikumisviisidele.\nLisaks teeb linn kulutusi ka kriisivalmidusele ja Kõlvarti sõnul on juba praegu reservis päris suured toiduvarud, voodid, tekid ja kõik kriisiolukorraks vajalik. Jätkatakse ka generaatorite ostmist ja selleks kulub tuleval aastal miljon eurot.\nRääkides sellest, kuidas kõiki kulutusi katta, ütles Kõlvart, et Tallinn ei ole võtnud endale varasematel aastatel suurt laenukoormust ja saab nüüd endale laene lubada. Tuleva aasta eelarves kavandatakse laenurahana kasutada kuni 125 miljonit eurot.\nTallinna eelarve.\n Autor/allikas: \nTallinna linnavalitsus\nInvesteeringute jaotus\n "
        },
        {
          "päis": "Kannik ei usu Kallase saamist NATO peasekretäriks",
          "sisu": "Rahvusvahelise Kaitseuuringute Keskuse direktor Indrek Kannik tunnistas, et ei usu peaminister Kaja Kallase võimalust saada NATO järgmiseks peasekretäriks. Tema hinnangul on juba kokkulepe olemas Hollandi lahkuva peaministri Mark Rutte valimiseks alliansi etteotsa.\n \n\"Ma ei julge kindlas kõneviisi väita, aga mulle tundub, vaadates arenguid, et NATO suured liikmesriigid – USA, Ühendkuningriik, Prantsusmaa, Saksamaa – on omavahel Mark Rutte kandidatuuri suhtes kokkuleppe teinud,\" ütles Kannik kolmapäeval ERR-i veebisaates \"Otse uudistemajast\".\nNüüd jääb ainult vaadata, kas see kandidatuur saab ka kõigi teiste liikmesriikide heakskiidu, lisas ta ning viitas, et on kuulnud vihjeid, nagu oleks Ungari lubanud Rutte nimetamist blokeerida.\n\"Ma olen aru saanud, et ka Eesti valitsuse seisukoht ei ole see, et Rutte kandidatuuri tuleks blokeerida. Tundub, et Rutte šansid on kõige paremad,\" rääkis Kannik.\nKannik tunnistas, et tema hinnangul ei ole Kallase idavedude skandaal see, mis tema saamist NATO peasekretäriks mõjutaks. \"Ega see kasuks kindlasti tule, aga ma oletan, et see ei saa otsustavaks.\"\nPõhjused on Kanniku sõnul siiski märksa laiemad.\n\"Ma ei arva, et need samad NATO suurriigid oleksid praegusel hetkel olnud valmis Balti riikidest tuleva NATO peasekretäri jaoks. Seda peetaks liiga problemaatiliseks, liiga riskantseks sammuks suhetes Venemaaga,\" jätkas ta. \"Kui me räägime sellest, kui ettevaatlikult suhtuvad Ameerika Ühendriigid kogu eskalatsiooni temaatikasse, siis ma arvan, et sõltumata idavedude skandaalist Kaja Kallas ei oleks saanud NATO peasekretäriks.\"\nKannik viitas saates, et USA ei julge Ukrainat liiga tugevalt toetada, kuna kardab sõja eskalatsiooni ja Venemaa reageeringut ning meenutas ka Balti riikide taasiseseisvumise aega 1980–90ndatel, kus Ameerika Ühendriikide toonane juhtkond samuti oli väga ettevaatlik.\nPeamine risk Kallase suhtes kriitiliste riikide silmis seisneb Kanniku sõnul selles, et ta hakkab liialt ajama oma päritoluriigi agendat. \"See, et ta ei tule NATO keskmisele piisavalt lähedale – ma arvan, et see on mõttelaad, mis valitseb Washingtonis, Berliinis, Pariisis võib-olla,\" leidis ta.\n\"Kui Rutte peaks saama NATO peasekretäriks, siis ega temast ei tuleks halb peasekretär. Teiseks me peame meeles pidama ka seda, et ega NATO poliitikat ei kujunda peasekretär. Peasekretäri roll on leida konsensus liikmesriikide vahel. See on tema kõige suurem roll. Riigid kujundavad NATO poliitikat ja kui mõni riik ütleb mingi asja kohta, et me ei tee seda, siis NATO peasekretär ei saa sellest mööda,\" rääkis ta.\nSaates olid jutuks ka Ukraina sõja viimased arengud, olukord Gaza sektoris, Venemaa ränderünnak Soomele ja Eestile ning keeldumine lubada Eestil saada järgmiseks Euroopa Julgeoleku- ja Koostööorganisatsiooni (OSCE) eesistujariigiks.\n "
        },
        {
          "päis": "Loe katkendit Georg Büchneri vihikust \"Leonce ja Lena. Hesseni sõnumitooja\"",
          "sisu": "Loomingu Raamatukogus ilmus Georg Büchneri vihik \"Leonce ja Lena. Hesseni sõnumitooja\", mille tõlkis eesti keelde Mati Sirkel.\n \nGeorg Büchner (1813–1837) jõudis oma lühikese elu jooksul lõpetada vaid revolutsiooniteemalise draama \"Dantoni surm\" ja komöödia \"Leonce ja Lena\" ning temast jäid maha veel ka näidendi \"Woyzeck\" ja jutustuse \"Lenz\" fragmendid. Ometi on ta XIX sajandi saksa kirjanduse üks kõige silmapaistvamaid ja lavastatumaid autoreid, kes tõlkija Mati Sirkeli sõnul \"edestas ligi sajandi võrra oma aega ja on täiel määral elus ning aktuaalne praegugi\".\nRaamat toob eesti lugejani viimased seni tõlkimata palad Büchneri loomingust. Lustmäng \"Leonce ja Lena\" on satiiriline grotesk Popo kääbuskuningriigi igavlevast printsist, kes peab isa lõbustuseks abielluma Pipi kuningriigi printsessiga. Prints põgeneb saatjaga piiri taha, aga nagu Büchneri puhul ikka, hakkavad olud mängima üle tegelaste peade ning joviaalse sõnamängu saatel sõlmuvad ka saatused.\nNäidendit saadab mässukiri \"Hesseni sõnumitooja\", kus Büchner seab vastamisi külma aruande, milleks Hesseni valitsejad lihtrahvalt kogutavat maksu kasutavad, ja kirgliku kihutuskõne killustunud Saksamaa pisiriikide õukondade vastu.\nKATKEND\nTuleb riigikogu. Leonce jääb põrandale istuma. Valerio.\nPRESIDENT: Teie kõrgus annab andeks…\nLEONCE: Nagu iseendale! Nagu iseendale! Ma andestan endale selle heatahtlikkuse, et teid ära kuulan. Mu härrad, kas te ei tahaks istet võtta? – Mis näo need inimesed küll teevad, kui kuulevad sõna \"iste\"! Istuge aga maha ja ärge häbenege! On see ju viimane paik, mille te kord saate, aga see ei too enam kellelegi midagi sisse – peale hauakaevaja.\nPRESIDENT (kohmetult sõrmi nipsutades): Kas teie kõrgus suvatseks…\nLEONCE: Aga ärge nipsutage nõnda sõrmedega, kui te ei taha mind mõrtsukaks teha!\nPRESIDENT (aina kõvemini nipsutades): Kas teie armulisus ei tahaks…\nLEONCE: Jumal küll, pistke ometi käed tasku või istuge nende peale. Te olete täiesti endast väljas. Koguge end!\nVALERIO: Lapsi ei tohi kakimise pealt katkestada, muidu jääb neil kõht kinni.\nLEONCE: Kuulge, mees, võtke end kokku! Mõelge oma perekonnale ja riigile! Te riskeerite halvatusega, kui kõnevõime tagasi saate.\nPRESIDENT (tõmbab taskust paberi): Teie kõrguse lahkel loal…\nLEONCE: Mis? Te oskate juba lugeda? Noh, las tulla…\nPRESIDENT: Tema kuninglik majesteet laseb teie kõrgusele teada anda, et homme tuleb olla valmis teie kõrguse pruudi, Pipi kõrgesti­sündinud printsessi Lena oodatavaks saabumiseks.\nLEONCE: Kui mu pruut mind ootab, siis teen tema tahtmist mööda ja lasen tal mind oodata. Ma nägin teda eile öösel unes ja tal oli nii suur silmapaar, et minu Rosetta tantsukingad oleksid sobinud kulmudeks nende kohale, ja palgetel polnud tal lohukesi, vaid paar äravoolukanalit naeru jaoks. Ma usun unenägudesse. Kas teiegi näete mõnikord und, härra president? On teilgi aimdusi?\nVALERIO: Mõistagi. Ikka ööl vastu päeva, kui praad läheb kõrbema, kohikukk kärvab maha või tema kuninglik majesteet saab kõhuvalu.\nLEONCE: Muuseas, kas teil polnud veel midagi muud keele peal? Laske aga kõigel tulla.\nPRESIDENT: Laulatuse päeval on kõrgeim tahe seda meelt, et anda oma kõigekõrgemad tahteavaldused teie kõrguse kätesse.\nLEONCE: Öelge sellele kõrgeimale tahtele, et ma teen kõike, välja arvatud seda, mille jätan tegemata, aga seda pole sugugi nii palju, kui oleks siis, kui seda oleks poole rohkem. – Härrased, te vabandate, et ma teid ei saada, mul on parasjagu kirg istuda, kuid mu arm on nii suur, et vaevu suudan seda jalgadega mõõta. (Ajab jalad laiali.) Härra president, võtke ometi mõõtu, et seda mulle hiljem meelde tuletada. Valerio, saada härraseid!\nVALERIO: Kas Paani flöödil või? Kas pean härradele kellad kaela riputama? Ja neid ajama, nagu käiksid nad neljal jalal?\nLEONCE: Kuule, mees, sa pole muud kui üks kehv sõnamäng. Sul pole ei isa ega ema, vaid sind on sigitanud neli vokaali.\nVALERIO: Ja teie, prints, olete raamat ilma tähtedeta, kus pole muud kui mõttekriipsud. –\n "
        },
        {
          "päis": "Brasiilia ja Argentina fännid läksid hümnide mängimise ajal kaklema",
          "sisu": "Eesti aja järgi öösel vastu kolmapäeva aset leidnud jalgpalli MM-valiksarja kohtumine Brasiilia ja Argentina vahel algas pool tundi planeeritust hiljem, sest meeskondade poolehoidjate vahel tekkis juba enne mängu konflikt. Argentina täht Lionel Messi kritiseeris vägivalda kasutanud politseinike tegevust.\n \nLõuna-Ameerika valiksarja kohtumine Brasiilia ning Argentina vahel algas tuliselt, kui kohale rännanud Argentina fännid ning Brasiilia poolehoidjad hümnide mängimise ajal kiskuma läksid. Rio de Janeiro politsei asus keerulist olukorda lahendama ning kasutas argentiinlaste vastu ka vägivalda.\nArgentina mängijad proovisid olukorda rahustada, muuseas jooksis tribüünide juurde ka Lionel Messi. \"Me nägime, kuidas politsei inimesi lööb ja mitmel mängijal oli seal fännialas ka pereliikmeid. Me ei saanud siis enam mängule keskenduda,\" ütles Messi. \"See juhtus ka Copa Libertadoresel, Brasiilia politsei represseerib inimesi.\"\nArgentina koondis kõndis seejärel platsilt ning ütles Brasiilia mängijatele, et ei naase platsile enne, kui olukord on rahunenud. \"Me lahkusime platsilt, sest nendes oludes oleks olnud võimatu mängida. Ja me arvasime, et riietusuumi minek aitaks olukorda lahendada,\" lisas Messi.\nArgentiinlased tulid pärast umbes 20 minutit taas platsile ning tegid siis lühikese soojenduse, misjärel mäng lõpuks ka algas.\n69 000 pealtvaataja ees peetud mäng möödus tuliselt ning kiire tempoga. Vigu oli palju, väravavõimalusi aga vähe. Pärast väravateta möödunud avapoolaega sündis 63. minutil lõpuks kohtumise esimene ja ainus värav, kui Argentina kaitsja Nicolas Otamendi nurgalöögil kõige kõrgemale kerkis ning palli peaga Brasiilia väravasse lõi.\nSeejärel hakkas Argentina konservatiivsemalt mängida ning keskendus edu säilitamisele. Brasiilia ei leidnud südika kaitseliini vastu võimalusi ning ülesanne läks 81. minutil veelgi keerulisemaks, kui poolkaitsja Joelinton punase kaardiga riietusruumi saadeti.\nArgentina hoidis lõpuks 1:0 edust kinni ning teenis Lõuna-Ameerika grupis enda ühe kaotuse kõrvale viienda võidu. Brasiilia on võitnud kaks kohtumist, viigistanud ühe ning kaotanud kolm. Kaotus Argentinale oli ühtlasi Brasiilia esimene kaotus koduväljakul MM-valiksarjas, enne kohtumist oli Brasiilia võitnud 51 kohtumist ning viigistanud 13.\nArgentina on 15 punktiga tabeliliider, teisel kohal on 13 punktiga Uruguay, Colombia jääb neist punkti kaugusele. Venezuela on üheksa punktiga neljas, kolmepunktilise karistuse saanud Ecuador on kaheksa punktiga viies, Brasiilia on seitsme punktiga kuuendal kohal.\nTeised tulemused:\nParaguay - Colombia 0:1\nEcuador - Tšiili 1:0\nUruguay - Boliivia 3:0\nPeruu - Venezuela 1:1\n "
        },
        {
          "päis": "Saksa valitsus keelustas kõik uued kulutused",
          "sisu": "Saksa rahandusministeerium saatis kõigile ministeeriumitele kirja, mille kohaselt tuleb lõpetada seni mitte otsustatud lisakulutuste tegemine. Otsus võib mõjutada ka Ukraina abistamist.\n \nOtsus on seotud eelmisel nädalal avalikustatud Saksa Põhiseaduskohtu otsusega, mis tunnistas põhiseadusvastaseks pandeemia aegsest taastefondist roheinvesteeringute fondi 60 miljardi euro ümber suunamise. Ühtlasi rõhutas kohus, et riigi valitsus peab pidama kinni põhiseaduses sätestatud reeglist, mille järgi ei tohi riigieelarve puudujääk ületada 0,35 protsenti sisemajanduse koguproduktist.\nKohtuotsuse tõttu on Saksa valitsus sunnitud leidma 60 miljardile eurole katet mujalt või peab selle summa võrra kulutusi kärpima. Kuna pole aga koalitsioonipartnerite seas üksmeelt, kuidas edasi liikuda, külmutati praeguseks kõik lisakulud ja lükati edasi riigieelarve menetlus parlamendis.\nSaksa rahandusministeeriumi kõrge ametnik Werner Gatzer saatis otsuse järel sel nädalal kõikidele ministeeriumitele kirja, mille järgi on kõik lisakulutused selle aasta lõpuni keelatud. Keeld ei laiene ainult Saksa parlamendile ja riigi Ülemkohtule.\nSiiski võib erandlikel juhtudel rahandusministeerium lisakulutusi lubada.\nSaksa kaitse-eelarvega kursis olev anonüümseks jääda soovinud ametnik \nütles Financial Timesile\n, et keeld lisakulutustele võib mõjutada mitut ministeeriumi mitmeaastast projekti. Nende projektide seas on järgmisel aastal Ukraina abistamiseks mõeldud kaheksa miljardit eurot.\n\"Me uurime praegu, kas neid vahendeid on võimalik vabastada,\" ütles ta.\nTeisipäeval külastas Saksa kaitseminister Boris Pistorius Ukrainat ning lubas saata kohe 1,3 miljardi euro väärtuses lisaabi.\nValitsevate sotsiaaldemokraatide peasekretär Kevin Kühnert ütles, et keeld ei tähenda, et riik lõpetaks üldse raha kulutamise.\n\"See tähendab, et uued kulutused – tulevikku puutuvad uued kulutuste otsused – on praegu võimatud,\" ütles Kühnert Saksa avalik-õiguslikele telekanalile ARD.\nSaksa valitsuse koalitsioonipartnerid on eri meelt, kuidas probleemi lahendada. Sotsiaaldemokraadid ja rohelised sooviksid leevendada võlareegleid ajutiselt kuulutades välja eriolukorra, nagu tehti juba 2020. kuni 2022. aastani riigieelarvete puhul pandeemia ja Ukraina sõja tõttu. Selle ettepaneku vastu on aga kolmas koalitsioonipartner liberaalid, kelle juht Christian Lindner on rahandusminister.\nSamas sooviksid liberaalid lahendada probleemi vähendades riigieelarve kulutusi 60 miljardi euro võrra, kuid sotsiaaldemokraadid ja rohelised seda ei toeta.\n\"[Meid ei valitud, et] teha 60 miljardi euro kärpeid muruniidukiga, kärpida sotsiaalkaitset, alla anda meie ühiskonna muutmise katses ning lõpetada rahvusvaheliselt konkureerivate ettevõtete toetamise ning nõnda kaotada töökohti Saksamaal,\" ütles liberaalide ettepaneku kohta Kühnert.\n "
        },
        {
          "päis": "Keskkonnaamet kinnitas põlevkiviõlitehase keskkonnamõju aruande",
          "sisu": "Keskkonnaamet kiitis heaks Eesti Energia Enefit 280-2 õlitehase keskkonnamõju hindamise aruande, mille põhjal antakse tehase tegevuse alustamiseks vajalik keskkonna kompleksluba, mille andmiseni võiks amet jõuda kuue kuu jooksul.\n \n\"Keskkonnamõju hindamise aruande nõuetele vastavaks tunnistamine tähendab, et nüüd on keskkonnaametil olemas vajalikud alusmaterjalid, et hakata sisuliselt kaaluma seda, kas ja millises mahus saab õlitehas tööd alustada,\" ütles keskkonnaameti peadirektori asetäitja keskkonnakasutuse valdkonnas Erik Kosenkranius.\nKeskkonnamõju hindamise aruanne käsitleb Auvere uue õlitootmisseadme Enefit 280-2 võimalikku keskkonnamõju. Nõuetele vastavaks tunnistatud aruanne on keskkonnaametile Eesti Energia tütarfirma Enefit taotluses esitatud andmete ja parima võimaliku tehnoloogia dokumentide kõrval aluseks õlitehase tegevuseks vajaliku keskkonnakompleksloa menetlemisel ja loa tingimuste seadmisel.\n\"Õlitehas saab tegevuse alustamiseks vajaliku keskkonnakompleksloa üksnes siis, kui veendume, et negatiivse keskkonnamõju tasakaalustamiseks on olemas leevendus- ja kompensatsioonimehhanismid ning kavandatud tootmismaht on vastuvõetav. Loa menetluse käigus on ettevõttel võimalik oma esialgset taotlust muuta\" ütles Kosenkranius.\nNõuetele vastavaks tunnistatud keskkonnamõju hindamise aruandes on arvesse võetud ja käsitletud ka neid küsimusi, mis kohtus tühistatud ehitusloa aluseks olnud mõjuhindamise aruandes puudusid. Nii on teisipäeval allkirja saanud aruandes välja toodud ka uttegaaside ja fenoolvee käitlemisega seotud ohud ning käsitletud tehase võimalikku mõju Natura 2000 võrgustiku aladele.\nAruande koostas OÜ Hendrikson ja Ko. Arvamusi ja ettepanekuid esitasid aruandele terviseamet, päästeamet, rahandusministeerium, keskkonnaministeerium, majandus- ja kommunikatsiooniministeerium, ja Eesti Keskkonnaühenduste Koda ning hiljem kooskõlastamisel kliimaministeerium ning regionaal- ja põllumajandusministeerium.\nOsa loa taotluse menetluse protsessist on avalikustamine; enne otsuse tegemist avalikustatakse keskkonnakompleksloa andmise või sellest keeldumise eelnõu.\nValitsus otsustas novembri alguses, et tulevikus on võimalik anda tähtajalisi komplekslubasid, mis kliimaministeeriumi hinnangul võimaldab õlitehasele ka kompleksloa väljastada ja 350 miljonit maksev Auvere uus õlitehas saaks tehtud investeeringu ka tagasi teenida.\nÕlitehase rajamise vastu on seisnud mitmed looduskaitsjad, kelle hinnangul ei tohiks Eestis süsinikuheidet suurendada ja tuleks vähendada maailmas fossiilsete kütuste kasutamist.\n "
        },
        {
          "päis": "Riik nihutas kevadist koolivaheaega nädala võrra varasemaks",
          "sisu": "Koolivaheajad toimuvad järgmistel õppeaastatel traditsioonilistel aegadel, aga kevadine vaheaeg on liikunud nädala võrra varasemaks.\n \n\"Et vähendada põhikooli lõpetajate stressi ja muuta gümnaasiumisse sisse astumine sujuvamaks, oleme otsustanud tuua kevadise vaheaja nädala võrra varasemaks. 2024/2025. õppeaasta kevadel toimuvad põhikooli lõpueksamid enne gümnaasiumite sisseastumistoiminguid, taoline järjekord teeb süsteemi õpilaste jaoks loogilisemaks ja vähendab samades ainetes korduvate eksamite tegemist,\" ütles haridus- ja teadusminister Kristina Kallas.\nMinisteerium soovitab koolidel järgida ministri kehtestatud vaheaegu. See võimaldab paremini korraldada õpilastele ja õpetajatele suunatud üleriigilisi üritusi, samuti on oluline lapsevanematele perega puhkuse planeerimiseks.\nKooli pidaja võib direktori ettepanekul ja hoolekogu nõusolekul kehtestada haridus- ja teadusministri määruses toodust erinevad koolivaheajad. Arvestama peab, et  koolis on õppeaasta jooksul vähemalt neli koolivaheaega kogukestusega vähemalt 12 nädalat, kusjuures suvine koolivaheaeg kestab kaheksa järjestikust nädalat. Erakoolid peavad järgima, et õpilasel on õppeaasta jooksul vähemalt kaheksa nädalat koolivaheaega, sellest kaks nädalat õppeaasta sees.\n2024/2025. õppeaasta koolivaheajad:\n1) I vaheaeg 21. oktoober 2024 kuni 27 oktoober 2024\n2) II vaheaeg 23. detsember 2024 kuni 5. jaanuar 2025\n3) III vaheaeg 24. veebruar 2025 kuni 2. märts 2025\n4) IV vaheaeg (v.a 12. klass) 14. aprill 2025 kuni 20. aprill 2025\n5) V vaheaeg (v.a lõpuklassid) 10. juuni 2025 kuni 31. august 2025  \n2025/2026. õppeaasta koolivaheajad:\n1) I vaheaeg 20. oktoober 2025 kuni 26. oktoober 2025\n2) II vaheaeg 22. detsember 2025 kuni 11. jaanuar 2026\n3) III vaheaeg 23. veebruar 2026 kuni 1. märts 2026\n4) IV vaheaeg (v.a 12. klass) 13. aprill 2026 kuni 19. aprill 2026\n5) V vaheaeg (v.a lõpuklassid) 17. juuni 2026 kuni 31. august 2026\n2026/2027. õppeaasta koolivaheajad:\n1) I vaheaeg 26. oktoober 2026 kuni 1. november 2026\n2) II vaheaeg 23. detsember 2026 kuni 10. jaanuar 2027\n3) III vaheaeg 22. veebruar 2027 kuni 28. veebruar 2027\n4) IV vaheaeg (v.a 12. klass) 12. aprill 2027 kuni 18. aprill 2027\n5) V vaheaeg (v.a lõpuklassid) 14. juuni 2027 kuni 31. august 2027\n \n "
        },
        {
          "päis": "Raadiouudised (22.11.2023 12:00:00)",
          "sisu": ""
        },
        {
          "päis": "Kaljus kaks hooaega veetnud välismängija jättis klubiga hüvasti",
          "sisu": "Kaks hooaega Nõmme Kalju FC-s veetnud poolkaitsja Andre Fortune lahkus poolte kokkuleppel klubist.\n \n27-aastane Fortune liitus Kaljuga 2022. aasta algul, sõlmides klubiga kolmeaastase lepingu. Esimene hooaeg kulges raskelt: tõsine jalavigastus tõi aasta keskele pea neljakuuse mängupausi ning lõpuks kogunes Trinidadi ja Tobago koondislasele 822 minutit. Selle hooaja alguses pidas ta maha kolmekuulise vigastuspausi ning teenis seejärel 18 kohtumises ligi 1100 minutit, vahendab Soccernet.ee.\nFortune'i panuseks jäi kahe hooaja peale 32 mängu ning viis väravat, millest neli sündisid tänavu. Neist omakorda kolm mahtusid augustikuu sisse, mis tõi mehele ka Premium liiga \nkuu parima mängija\n auhinna.\nKlubiga on hüvasti jätnud ka kreeklasest keskkaitsja Giannis Tsivelekidis, kes naasis kodumaale.\nView this post on Instagram\nA post shared by Nõmme Kalju FC (@kaljufc)\n "
        },
        {
          "päis": "Lumetorm muudab Eestis teeolud ohtlikuks, tulla võib elektrikatkestusi",
          "sisu": "Kolmapäeva õhtul jõuab Eestisse lumetorm, mis algab saartelt ja liigub üle Eesti, muutes teeolud liiklejate jaoks keeruliseks. Päästeamet hoiatab võimalike elektrikatkestuste eest.\n \nTugev sadu ja tuisk laienevad kolmapäeval kiiresti üle Eesti ning oodata on kuni 15 sentimeetrit lund. Tuisk muudab nähtavuse halvaks.\nNeljapäeva hommikul jätkub Ida-Eestis lume- ja lörtsisadu ning tuisk, ent Lääne-Eestis sadu nõrgeneb ja läheb üle vihmaks ning teedel on jäiteoht. Homme päeval sajab lörtsi ja vihma, mistõttu teedel püsib jätkuvalt libeduseoht.\n\"Tihe lumesadu ja tuisk muudavad teeolud keeruliseks ning igal liiklejal tuleb hästi läbi mõelda, kas sellistes keerulistes oludes on vaja sõidukiga liiklusesse minna,\" lausus transpordiameti teehoiuteenistuse direktor Janno Sammul. \"Kindlasti tuleb varuda homme hommikul tavapärasest rohkem aega oma sõitudeks ning kui autol on all veel suverehvid, siis mitte minna sõitma,\" lisas ta.  \nTalvistel teedel on õige sõidukiiruse ja -stiili valimine eriti oluline. Lubatud suurim sõidukiirus ei ole liiklejatele kohustuslik. Tuisusel maanteel liigeldes tuleb hoida ohutut pikivahet ning vältida möödasõite. \nTranspordiamet tuletab meelde, et lisaks keerulistele teeoludele peavad sõidukijuhid arvestama ka teehooldusmasinate ja nende eripäradega. Hooldemasinale vastu sõites tuleb hoida tee serva, sest sahk ulatub üle tee telgjoone, et tee keskele ei jääks valli. Alustades hooldemasinast möödasõitu, tuleb veenduda selle ohutuses ning arvestada, et hooldemasinast eespool olev tee võib olla hooldamata. \nPäästeamet: oodata on elektrikatkestusi\nPäästeamet tuletas meelde, et liikluses tuleb olla erakordselt ettevaatlik ning valmistuma peab ka võimalikeks elektri- ja veekatkestusteks.\nLumerohkus ja tuuleiilid tähendavad seda, et oodata võib elektrikatkestusi – puude oksad muutuvad raskemaks ning puid võib langeda elektriliinidele. Elektri taastumine võib aga katkestuste rohkuse ja teeolude tõttu kauem aega võtta. Seetõttu soovitas päästeamet vaadata üle kodused toidu- ja joogivarud, laadida telefonid ja akupangad ning tankida auto.\n\"Mida rohkem igaüks ise enda ja oma pere heaks ära teeb, seda paremini selle tormiga toime tuleme. Õues liikudes soovitame selga panna soojad riided ja jalanõud. Autosse soetada väike labidas ja pukseerimisköis, et kui ikkagi on vaja sõitma minna, siis väiksemast kuhjast saaks ise välja. Mida hullemad on olud, seda kauem võtab ka aitajatel aega hädalisteni jõudmine, seetõttu tasub end ise aidata nii palju kui võimalik,\" ütles Meelis Mesi päästeametist.\n "
        },
        {
          "päis": "Palmer \"Pealtnägijale\": mind isiklikult toimunu eest süüdistada on madal",
          "sisu": "Estonian Airi ja Nordica endine juht Jan Palmer ütles intervjuus \"Pealtnägijale\", et tema hinnangul ei saanud nõukogu Nordica tegevusest eriti aru ja teda isiklikult lennufirma halva käekäigu pärast süüdistada on madal, sest Nordica viisid kahjumini ootamatud tarneraskused lennunduses.\n \nJan Palmer – tagantjärele vaadates – kui loogiline oli luua Nordica pärast Estonian Airi ebaõnnestumist?\nSee on väga hea küsimus. Mina, kes ma olen olnud selles äris nii pikka aega, olen näinud suundumusi, et valitsused ei tohiks lennufirmasid omada. See on liiga keeruline äri. See on mahult suur äri, väga väikeste marginaalidega. Riigiabi eeskirjade tõttu on omanikul, näiteks riigil, võrreldes erasektori ettevõttega, nii palju piiranguid.\nEhk et ma mõistan selle taga olevat loogikat, kuid võib-olla oleks toona olnud alternatiive, nagu PSO [\npublic service obligations\n; avaliku teenindamise kohustus; avalik teenus, mida võiks hankega leida], et mitte luua oma lennufirmat, vaid osta lennuteenused sisse. Paluda teistel lennufirmadel teie eest opereerida. Paljud riigid teevad seda.\nAga 2015. aastal te ei andnud nõu riiklikku lennufirmat mitte avada?\nMa hakkasin seda tegema juba 2013. aastal. Et riik peaks otsima võimalusi leida ettevõttesse erainvestoreid, kes on lennundustööstuses.\nAlati on olnud riiklik tellimus, mida peaks tegema ja kuidas tegema ja see pole praktiliselt muutunud. Aga kui lennufirmal on suunis, et ta peaks suutma käigus hoida liine Tallinnast, pidime seda korraldama ja proovima seda teha. See suunis oleks pidanud muutuma nii, et ettevõte pidanuks teatud ajal võib-olla otsima erastamist.\nKui me läheme ajas tagasi aastatesse 2018 ja 2019, siis Nordica rahaline olukord oli tõesti halb. On öeldud et Nordica oli sel ajal pankroti äärel?\nNordica grupp oli pankroti äärel, sest lennud Tallinnast ei olnud kasumlikud. Likviidsus halvenes ja me üritasime samal perioodil [regionaalseid allhankelende pakkuva Nordica tütarfirma Nordic Jet] Xflyga saada tasakaaluks rohkem välislepinguid.\nSaime lepingu SAS-iga üsna paljudele lendudele. Inimesed võib-olla päriselt ei mõista seda, et kui lõpetati kõik Tallinna liinid, siis Transpordi Varahaldusele [TVH, riigifirma, millesse viidi Estonian Airi pankroti käigus lennukid ja mis rentis neid Nordicale ja Regional Jetile] jäi palju lennukeid, mis ei saanud äriga tegeleda.\nXfly juhtkond nägi probleemi ja proovisime intensiivsemalt saada uusi lepinguid ettevõtetega, nagu SAS ja Austrian jne. Meil õnnestus nende lennukitele tööd leida, muidu oleks lennufirma toona allavett läinud.\nKas toona põhjustas probleeme Eestist lendamise suurendamine ehk see põhjustas majandusliku olukorra halvenemise?\nJah, põhimõtteliselt küll. Ma ei tea peast neid numbreid, kuid minu Eestisse tulemisest peale mõistsime, millised liinid võiksid enam-vähem toimida ja millised mitte. Ma ei hakka kedagi otseselt kritiseerima otsuste pärast, kuid muidugi sai üsna agressiivselt Tallinnast minevaid liine arendatud. Ma ei tea, kas ükski liin oli kasumlik.\nJa teie, Xflyga pidite ettevõtet päästma?\nJah, sest me lendasime nende jaoks. Kuid kui me lennanuks ainult Nordicale, siis oleks asi allamäge läinud ja oleksime ka suures hädas olnud. Me proovisime leida rohkem kliente allhanke lepingutesse, et pakkuda teenust teistele lennufirmadele. See oli kasumlik.\nKuid kui Nordica loodi lendama Eestist ja alates 2019. aastast ei lennanud enam Eestist, miks seda pärast Eestil vaja oli?\nEi, seda polnud vaja. Ka meie üritasime sel ajal öelda, et omanikud peaksid tegelikult müüma Xfly, sest allhanke äri on kogu Euroopas ja ettevõtet huvitas selle areng.\nKuidas oli koostöö Xfly ja Nordica vahel, kui tütarettevõte teenis raha ja emaettevõte ei teinud sisuliselt midagi? Kas see tekitas probleeme?\nJah, mingil määral. Nordica üritas saada Xfly ettevõttelt võimalikult palju. Näiteks Xfly ei rentinud lennukeid otse TVH-lt, vaid need rentis Nordica ja Nordica rentis need TVH-le mingi marginaaliga.\nKas see on imelik?\nJah. Omal moel oli seal väga palju konstruktsioone, et Nordicat elus hoida ja võimalikult head tulemust näidata. Põhimõtteliselt polnud Nordicas üldse äri, ainult raha saamine Xfly-st, kuid neil oli ka üsna palju kulusid, mis jäid alles ja mida polnud nii lihtne lõpetada.\nRäägime eelmisest aastast ja sellest aastast. Palun selgitage oma sõnadega, miks finantsolukord pöördus nii negatiivseks?\nSee on muidugi väga kurb ja seda on väga raske lühidalt kokku võtta. Pärast Covid-19 pandeemia puhkemist lahkusid inimesed kogu maailmas lennundusärist. Inimesed lahkusid sektorist ja üritasid leida muid tegevusi, sest kõik kärpisid. See tähendas, et kui kõik taastus, oli varuosi ja komponente ning kogenud inimesi tohutult raske leida.\nJuba 2021. ja 2022. aastal nägime tarneahela probleeme. Oli väga selgeid märke, et kui pärast pandeemiat hakkab lendamine jõudma varasemale tasemele, viib see väga keerulisse olukorda varuosade, hoolduse, lennukite ja muu sarnase hankimise.\nSee mõjutas kõiki. Võib-olla teate, et olen olnud ka Euroopa regionaalsete lennufirmade ühenduse president ja selles ühenduses on umbes 60 lennufirmat. Me tegime uuringu ja kõigil oli sama probleem. Ainuüksi pandeemiast praeguseni on umbes 30 lennufirmat nende jamade tõttu pankrotti läinud.\nEhk siis see on kombinatsioon muredest varuosade ja komponentidega, aga puudu on ka kogenud inimesi, eriti piloote, aga ka insenere. Lisaks sellele on meil ka inflatsioon, mis on eriti siin Eestis mõnda aega päris hull olnud.\nKuluprobleemidki on süvenenud. Kuni pole suuri tehnilisi probleeme, saab võib-olla hakkama, nagu me saime aastatel 2021–2022. Meil sai näiteks lennuk välguga pihta. Mootor ja propelleri labad hävisid. Tavaliselt saab propelleri labad enam-vähem kohe. Seekord läks kaks kuud. Lennuk seisis kaks kuud.\nKas te ise tegite mingeid vigu?\nMuidugi oleme endalt sama küsimust küsinud. Me tegime Xfly vaates ühe vea tehnilise hoolduse seisukohast – meil ei olnud raha säästmiseks piisavalt varulennukeid. See tõi kaasa probleemid hooldustega. Tavaliselt läheb üks hooldusesse ja kui see välja tuleb, läheb järgmine ja nii edasi.\nSeda tehakse talvel. See on tavapärane viis ja nii on kõige kuluefektiivsem. Välja arvatud juhul, kui on need probleemid, millest ma räägin. Äkitselt tekkis hooldustöökodades viivitus, sest nad ei saanud varuosi ja nii edasi. Seega algas hooldus suvel, kui meil oli tipphooaeg. Tagantjärele vaadates oleksime võib-olla pidanud seda teistmoodi planeerima.\nKuid üldiselt teie seisukohast oli see lihtsalt halb kokkusattumus, et kõik nii juhtus?\nSuuresti küll, kuigi mõningaid asju oleksime võinud teisiti teha. On räägitud Xfly liialt kiirest laienemisest, kuid see ei ole tõsi. Me olime sunnitud hankima kaks uut lennukit ja kaks lennukit ei ole selles äris midagi.\nMe oleksime pidanud olema suutelised liinile tooma viis-kuus lennukit aastas. Xflys ei olnud arutelu, et see oleks liiga kiire laienemine. Saime uue lepingu SAS-iga, kuid see hakkab kehtima järgmise aasta aprillist. Talvel peavad nad kasvama umbes kolme lennuki võrra. See pole üldse agressiivne. See on vajalik.\nKui vaadata Nordicat, siis see on võib-olla veidi erinev, sest Nordicale kulutati lihtsalt raha. Meil oli endiselt omaniku suunis olla valmis vajadusel Eestist lendama. Me ei saanud Nordicat sulgeda ja variant oli proovida teha sama äri nagu Xflys, aga teise lennukitüübiga.\nKoos nõukogu ja omanikega tegime äriplaani ja otsustati, et läheme edasi. Saime lepingu ettevõttega Marabu. [Saksamaa lennufirma Condor omaniku Attestor asutas Marabu Eestis 2022. aasta detsembris. Tegevust alustas lennufirma 2023. aasta aprillis.]\nSaime väga hea lepingu, kolm lennukit tuli lendama panna. Marabu omanikud pidid lennukid andma, aga erinevate hooldusküsimuste tõttu lükkus nende saabumine edasi. Samal ajal oli Nordicale meeskondade ja kõige jaoks juba kulutused teinud. See põhjustas kogu Marabu projekti halva alguse.\nKui räägime nendest uutest lepingutest, siis meile on öeldud, et need lepingud polnud kasumlikud ja isegi mitte headel tingimustel, näiteks leping Marabuga. Kas teie ütlete, et need olid headel tingimustel?\nKui leping Marabuga allkirjastati, oli see kindlasti kasumlik leping, tegelikult fantastiline projekt. Kuid kuna me ei saanud lennukeid, ei saanud me opereerida ja seega ei saanud me ka tasu. Nii et need probleemid sellega kaasnesid.\nÖeldakse, et need lepingud polnud head isegi heas turuolukorras?\nSellega ma ei nõustu põhimõtteliselt. Ma ei saa seda täpsemalt kommenteerida, kuid meil oli väga hea äriosakond ja finantsosakond ning meil on palju kogemusi. Muidugi teadsime, et see leping on hea. Otsustas lõpuks ju nõukogu ja me pidime enne otsust kõik arvud nõukogule esitama. Sel hetkel ei olnud kellelgi kahtlust, et need lepingud ei oleks ettevõttele head.\nEesti ajakirjanduses on spekuleeritud teie rolli üle Nordicas ja võimalike huvide konflikti kohta. Kas teil oli väljaspool Nordicat huvisid?\nMa olen Rootsi kaubavedude ettevõtte Amapola nõukogus, mille ma asutasin 2003. aastal. See on kogu aeg olnud deklareeritud. Olen ka mõnes muus nõukogus. Kõik need asjad, mida ma väljaspool teen, on deklareeritud.\nEt selge olla – teil ei olnud seal mingit huvide konflikti ja võimalust isiklikuks kasuks?\nEi, ei.\nNäitasin teile varem valitsusele esitatud dokumente Nordica kohta, kus tuuakse välja, et te ei informeerinud nõukogu adekvaatselt. Kuidas te neid dokumente kommenteerite?\nNagu ma ütlesin, hakkasid probleemid tekkima juba jaanuaris mõne tehnilise ja muu sarnase probleemi tõttu, millest me selgelt nõukogu teavitasime. Mis iganes juhtub, see avaldab finantsmõju, sest me ei saa asju kiiresti parandada. Selline olukord kestis kuid.\nAga ettevõttes kõik teadsid nendest probleemidest. Ma arvan, et põhimõtteliselt teadsid kõik nõukogus ja juhtkonnas täpselt, mis toimub ja millised probleemid meil olid ning seda, mida me proovisime nende lahendamiseks teha.\nSeega pole tõsi et te ei informeerinud nõuetekohaselt nõukogu?\nMuidugi me informeerisime.\nAga miks nõukogu siis valitsusele selle ettekande tegi?\nMa ei tea. Kuid jah, ma peaksin olema ettevaatlik, mida ma ütlen, sest meie koostasime aruandeid ja ma olin üllatunud, kui ei mõistetud, milline olukord on.\nKuidas oli teie koostöö nõukogu esimehe David O'brockiga?\nSee oli peamiselt ainult nõukogu koosolekutel. Minuga ei olnud eraldi tegelikult mingit arutelu.\nAga kas ta sai aru, mis toimub?\nPeate temalt küsima.\nMida teie arvate?\nEi. Ja ma ütlen ei, sest me ei saanud kunagi ühtegi küsimust, asjakohast küsimust aruannete kohta, mida me neile esitasime. Kui me saatsime materjali välja, ütlesime alati, et kui teil on mingeid kommentaare või küsimusi või kui soovite midagi täpsemalt teada, ärge kartke ja küsige. Põhimõtteliselt ei saanud me kunagi küsimusi. Sellest järeldub, et nad peavad olema kas materjali läbi lugenud ja nad said sellest aru, kuid sealt edasi ma ei tea…\nOn öeldud, et 8. juunil toimunud üldkoosolekul varjasite olulist teavet finantsolukorra kohta ja need prognoosid, mille tegite, olid liiga optimistlikud ja te ei teavitanud nõukogu nõuetekohaselt.\nMeie finantsosakond pöördus kõigi juhtide poole. Finantsjuhi aruanne oli väga positiivne, kuid me deklareerisime nõukogule selgelt, et see on ainult sisekasutuseks, nägemaks, kas kõik nüüd toimib nagu peaks, kas meil on korras äri… Kui võtta seda nüüd lubadusena, siis see ei ole õige.\nKui juulikuu koosolekul selgus, et olukord oli palju halvem, kui varem arvati, siis see tuli paljudele üllatusena…\nMitte minu jaoks. Ma teadsin juba, et olime kõikide probleemide tõttu kaotanud üle kuue miljoni tulu. Igaüks, kes meie pabereid luges, oleks saanud sellest aru ja nõukogule esitati ka vastav aruanne. See ei saanud olla üllatus. See oleks võimatu.\nAga üldiselt teie meelest te ei hinnanud kogu olukorda valesti? Te ei teinud vigu?\nEks igaüks teeb vigu. Milliseid vigu te mõtlete?\nInformeerimine ja...\nEi. Kui on tegemist informeerimisega, olen lennufirmasid juhtinud 35 või 40 aastat. Igakuine aruandlus, mida me juba Estonian Airis alustasime ja oleme veelgi arendanud, on fantastiline. Soovisin kogu juhtkonna ja nõukogu suhtlust, et nad tunneksid oma tegevuse eest vastutust. Meie aruandlus on üks parimaid, mida olen näinud kõigi nende aastate jooksul selles äris. Ma ei tea, mida ma oleksin saanud rohkem teha.\nMiks otsustasite Nordicast lahkuda kohe juulis?\nMa olen 73-aastane. Mul on südamestimulaator. Olen töötanud nagu loom alates Covidi algusest. Olin juba mõnda aega otsustanud, et on aeg taanduda. See on 24/7 äri. Kuid ma ei tahtnud ettevõttest lahkuda enne, kui meil oli uus leping SAS-iga sõlmitud, sest ilma lepinguta poleks ettevõtet. Need läbirääkimised kestsid ja me saime lepingu mais.\nOtsustasin juunis lahkuda. Vestlesin David O'Brockiga ja ütlesin, et olen valmis ettevõtet kuni aasta lõpuni toetama. Ei olnud nii, et pean kohe lahkuma, kuid minu jaoks oli aeg taanduda ja ettevõttel oli aeg leida uus ja noorem inimene minu asemele ja olin valmis teda toetama.\nJa siis ma ei tea… kõigis nendes finantstoimingutes… nõukogu otsustas mind mitte kasutada, vaid kasutada konsultatsioonifirmat Knighthood Global. Mina ja finantsjuht ei osalenud nendega aruteludes. Seda tegi nõukogu iseseisvalt. Kui ma sain teada nende valikust, ei näinud ma põhjust jääda. Olin kuu aega juba olnud ja neil oli teine lahendus, mida minuga ei arutatud.\nSee ei olnud uppuvalt laevalt põgenemine?\nEi, ma pole kunagi seda teinud. Olin Estonian Airis kuni ettevõte kokku varises. Kannatasin selle löögi ära. Ma ei ole kunagi teistsugune olnud, sest armastan inimesi, kellega koos töötan. Kui oleksin saanud aidata, oleksin seda teinud.\nKas teil on endal kunagi olnud huvi Nordica erastamise vastu?\nEi, ma pole loll. Ma ei saaks seda teha. Kuid mõningaid arutelusid on olnud mõne teise lennufirmaga, kes on minuga ühendust võtnud ja küsinud, kas Xfly on müügis. Ma olen öelnud, et ei tea, sest see on küsimus omanikule. Edastasin info tollasele ministrile.\nKas Nordicat on võimalik erastada praeguses finantsolukorras või on pankrot vältimatu?\nMõned ettevõtted võiksid olla huvitatud Xflyst, kuna seal on leping SAS-iga. Aga see peaks muidugi olema arutelu ka SAS-iga. Struktuur ja meeskond on väga hea. Keegi võiks sellest kasu saada ja ka lennukitest TVH-st. Kuid Nordica kohta ma ütlen ei. Keegi ei ole huvitatud Nordica ülevõtmisest.\nMilline on teie arvamus, kas Eesti vajab kunagi tulevikus ikkagi riigile kuuluvat lennufirmat?\nKindlasti mitte. Ei, ei. Ma mainisin seda varem, et kui jõuate olukorda, et näiteks Air Baltic või keegi lõpetab äkki tegutsemise, siis lahendus ei ole luua uut lennufirmat ja uuesti palju raha investeerida. Lahendus on minna PSO kaudu. Nagu Rootsis ja Prantsusmaal ja igal pool. Loote oma ajakava selle järgi, mida vajate ja mida soovite. Nii on kõige kulutõhusam ja seda aktsepteerivad konkurentsi asutused. See on võimalik.\nMillega te ise edasi tegelete?\nMa ei võta enam suuri juhirolle endale. Olen selleks liiga vana. Kuid mul on ikka veel palju kontakte äris ja olen endiselt Euroopa regionaalsete lennufirmade ühenduse nõukogu liige ning üritan toetada noori ettevõtteid Eestis, kes sooviksid lennundusega tegelda. Saan neid aidata vähemalt mitte tegema nii palju vigu ja saan neid ka aidata turule jõudmisel ning kontaktide loomisel. Ma ei kavatse täielikult töötamist lõpetada. Aitan ka Eesti ettevõtet Vanden , kes on kindlustusfirma ja soovib leida kliente Euroopa lennundustööstusest.\nJan Palmer, te tulite kahel korral Eestisse, et aidata Eesti lennufirmat ja nüüd olete seotud pankroti või halva finantsolukorraga jne. Kui pettunud te olete?\nMuidugi on alati inimestel vaja kedagi süüdistada. Nagu ma aru saan, siis seda teevad paljud inimesed. Kuid loomulikult mind isiklikult süüdistada selle eest, mis toimub, on veidi naiivne. Ma ei suuda kõike ise teha. Oli suur juhtimismeeskond, palju inimesi kaasatud ja nii edasi. Olen pettunud. Öelda, et üks inimene on loonud kõik need välgutabamused ja nii edasi... Jah, selles osas ma olen pettunud. Ma arvan, et see on väga madal.\nPikemat käsitlust Nordica käekäigust saab vaadata \"Pealtnägijast\" kolmapäeva õhtul kell 20.05 ETV-s.\n "
        },
        {
          "päis": "100 spordihetke | Vasaraheitja Jüri Tamm",
          "sisu": "Tänavu 8. detsembril täitub 100 aastat olümpialiikumisest Eestis. Eesti Rahvusringhäälingu sporditoimetus valis sel puhul välja Eesti spordisajandi sada olulisemat spordisündmust ja -lugu. 69. osa peategelane on vasaraheitja Jüri Tamm – kahekordne vasaraheite olümpiapronks (1980 ja 1988).\n \n1975. aastal lõpetas Jüri Tamm Pärnu 1. keskkooli ja kolis elama ning harjutama Kiievisse. Eestimaalased ei olnud tema tegemistega kuigivõrd kursis, aga saabus uus kümnend ja aeg, mil iga noormees Eestis soovis olla tugev ja härrasmehelik nagu Jüri Tamm.\nKaheksa-aastase vahega võitis Tamm kaks olümpiapronksi Moskvast ja Soulist, lisaks maailmameistrivõistluste hõbemedali Roomast. 1980. aastal püstitas Tamm ka vasaraheite maailmarekordi, mille Juri Sedõhh ületas samal võistlusel paarkümmend minutit hiljem.\nTaasiseseisvumise järel sai Jüri Tammest riigikogu liige, Eesti Olümpiakomitee asepresident ja Monaco Vürstiriigi aukonsul, jäädes kõige selle juures eelkõige soojaks inimeseks, kes tugeva tammepuuna ajas Eesti asja, seisis üldinimlike väärtuste ja ausa mängu eest. Kaugeltki kõik seda ei suuda. Jüri Tamm suutis.\nÜlekohtuselt vara meie hulgast lahkunud Jüri Tamme elu oli igati oma perekonnanime vääriline.\n "
        },
        {
          "päis": "Björk ja Rosalía andsid välja uue loo \"Oral\"",
          "sisu": "Islandi laulja Björk ja Barcelonast pärit laulja Rosalía andsid teisipäeval välja uue singli \"Oral\", millest teenitud tulu läheb Islandi merre rajatavate kalakasvatustega võitlemiseks.\n \nMõlemad artistid ja nende plaadifirmad on andnud nõusoleku, et loost teenitud tulu läheb aktivistidele, kes võitlevad Islandi meredesse välismaiste kalafarmide rajamise vastu.\nKuigi laul on asetatud keskkonnaküsimuste konteksti, ei ole tegu otseselt protestilauluga. \"See on armastuslaul. See ei räägi kaladest,\" ütles Björk \nThe Guardianile\n. Ta lisas, et see ei ole kindlasti tema kõige eksperimentaalsem lugu ja kuna ta enam nii puhast poplugu teha ei kavatse, tahtis ta \"Orali\" üllale eesmärgile pühendada.\nLugu ise on üle 20 aasta vana ja oli Björkil sahtli põhja ära kadunud. Björk, kes lindistuse peal laulab on sama vana kui \n31-aastane\n \nreggeaton \nja ladina pop laulja Rosalía. Björki sõnul oligi vaja keskkondliku sõnumi edastamiseks laulu peale külalist, kes esindaks tänast päeva.\nHiljuti\n on Islandi meredes asuvatest kasvandustes avastatud probleeme lõhetäidega ning neist on pääsenud välja tuhandeid lõhesid, millel võib olla suur keskkondlik mõju.\nOma Facebooki postituses, mis lugu saadab, räägib Björk kuidas Norra kasvandused on mõjutanud Islandi fjordide ja merede happelisust ning mainib ka piina, mida meres asuvates kasvandustes elavad kalad läbi elavad.\n "
        },
        {
          "päis": "Küsitlus: Trumpi soovib presidendiks pea kaks kolmandikku vabariiklasi",
          "sisu": "Teisipäeval avaldatud uuest arvamusküsitlusest selgus, et endine USA president Donald Trump naudib oma presidendikampaanias pea kahe kolmandiku vabariiklastest valijate toetust ning tema lähimate rivaalide toetus ei ulatu isegi 15 protsendini.\n \nUuringufirma Morning Consult avaldas teisipäeval\n oma iganädalase arvamusküsitluse tulemusi. Uuringus küsitakse regulaarselt vabariiklastest valijate eelistusi tuleva aasta jaanuaris algavatel presidendivalimiste eelvalimistel.\nUuringust selgus, et Donald Trumpi üleriigiline toetus ulatub 66 protsendini valijatest. Tegemist on Trumpi kõrgeima toetusega selle uuringufirma küsitlustes alates regulaarsete küsitluste alustamist eelmise aasta detsembris.\nTeisele kohale jääb Florida kuberner Ron DeSantis 13 protsendiga toetusest. DeSantisega sarnast toetust naudib Lõuna-Carolina ekskuberner ja endine USA saadik ÜRO juures Nikki Haley, keda toetab üheksa protsenti vabariiklastest valijatest.\nNeljandal kohal on ettevõtja Vivek Ramaswamy, keda toetab seitse protsenti valijatest. Trumpi kriitikust endist New Jersey kuberneri Chris Christie't toetab kolm protsenti valijatest.\nHaley on viimasel ajal jõudnud DeSantise kandadele. Haley jääb ainult natuke alla DeSantisele Iowas, kus eelvalimised toimuvad 15. jaanuaril. \nIowa osariigi Ülikooli küsitluse\n andmetel toetab osariigi vabariiklastest Trumpi 54 protsenti, samas kui Desantise ja Haley toetus jääb vastavalt 18 ja 12 protsendi juurde.\nSamuti on Haley selgelt teisel kohal New Hamsphire'i osariigis, kus peetakse eelvalimised 23. jaanuaril. \nCNN-i tellitud ja New Hampshire'i Ülikooli novembri kekspaigas läbi viidud uuringu\n järgi toetab Trumpi 42 protsenti osariigi vabariiklastest ning teisel kohal on Haley 20 protsendiga valijate toetusest. Kolmandal kohal on DeSantise asemel hoopis Christie, keda toetab 14 protsenti osariigi valijatest. DeSantist toetab ainult üheksa protsenti valijatest.\nÜhtlasi on Haleyl eelis, et tema koduosariik Lõuna-Carolina hääletab neljanda osariigina 24. veebruaril. Võit või hea esinemine Lõuna-Carolinas võib aidata osariigi ekskuberneril DeSantisest ka üleriigiliselt mööduda.\nLisaks\n kaaluvad jõukad vabariiklaste annetajad\n just Haley kui peamise Trumpile alternatiivse kandidaadi toetamist, sest tema esines DeSantisest paremini valimisdebattides.\nAnnetajatele meeldib samuti, et endise Lõuna-Carolina kuberneri vaated abordile on DeSantise omadest mõõdukamad ja ta lubas presidendiks valituks osutumise puhul jätkata Ukraina abistamist. \nSamal ajal Ramaswamy lubas otsekoheselt Ukraina abistamise lõpetada ning DeSantis vihjas,\n et tema on samuti kriitiline Ukraina aitamise osas, kuigi Florida kuberneri vastused sellele küsimusele on olnud teistest kandidaatidest umbmäärasemad.\nJärgmine võimalus vabariiklaste kandidaatidel omavahel väidelda on 8. detsembril toimuval neljandal valimisdebatil. Donald Trumpi kampaania on aga juba teatanud, et endine president ei kavatse ka sellest debatist osa võtta.\n "
        },
        {
          "päis": "Aadu Luukase karikavõistlustel selguvad finalistid",
          "sisu": "Neljapäeval tehakse algust Aadu Luukase karikavõistluste poolfinaalidega, kui esimese mängu peavad Pärnu Võrkpalliklubi ja tiitlikaitsja Tartu Bigbank.\n \nMõlemad meeskonnad lülitasid veerandfinaalides konkurentsist esiliigaklubid: Tartu alistas Eesti Maaülikool/Structura ja Pärnu oli parem Tallinna Ülikoolist.\nBigbank ja Pärnu on Cronimet liigas omavahel kohtunud korra ja siis jäi 3:1 peale Bigbank. Pärast oktoobri keskel toimunud kohtumist on aga Pärnu meeskonnas toimunud mitmed muudatused ning Toomas Jasmini hoolealused on kindlasti tugevamaks läinud.\nJasmin ütles poolfinaalseeria eel, et on meeskonna hetkeseisuga üsna rahul. \"Täna saan öelda, et olen meeste hoiaku ja enesekindlusega rahul. Viimane võit Cronimet liigas andis enesekindlust juurde, aga selle pealt ei saa mõtlema hakata, et nüüd läheme ja paugutame. Peame mentaalselt hästi valmis olema,\" sõnas juhendaja.\nPeatreener kiidab meeskonna viimast liitujat, sidemängija Vitalii Parkhomenkot: \"Trennis on ta väga häid liigutusi näidanud ja mängus ka, samas võib kiire tõstega ka nii juhtuda, et ei saa keegi sellele pallile pihta. Aga ta on võimeline end üsna kiirelt parandama ja kogemusi on tal ka,\" ütles Jasmin.\nTartu Bigbanki peatreener Alar Rikberg hetkel tiitli kaitsmisele ei mõtle, vaid keskendub poolfinaalile. \"Tuleb väga raske seeria ja tiitli kaitsmisele ma praegu ei mõtle, vaid ainult Pärnule. Korra oleme neid võitnud, aga see oli täiesti teine Pärnu,\" ütles treener.\n\"Suurte kogemustega Renee Teppan ja Andrus Raadik on meeskonda hästi vedama hakanud, lisaks uus sidemängija, kes ajab mängu kiiremaks. Lisaks Toms Švans ja Jörgen Vanamõisa. Kui meenutada eelmisi hooaegu, kus Pärnu oli noorte ja arenevate meeste meeskond, siis nüüd on neil kõvasti kogemust juures, mis teeb nad väga ohtlikuks,\" sõnas Rikberg.\n\"Meie vormist rääkides, siis nädalavahetuse mäng Selver/TalTechiga oli võrkpalli taseme mõttes üks paremaid, mõlemalt poolt – korralikud servikiirused, rünnakuvõim ja sellest hoolimata ka blokk ja kaitse. Saime küll kaotuse, aga oli asju, mis mulle heameelt tegid. Poolfinaalid on kõigi Eesti klubide jaoks esimesed suure kaaluga mängud sel hooajal ja ootan põnevaid mänge,\" lisas peatreener.\nKohtumine Pärnu kodusaalis algab kell 19.00, kordusmäng toimub pühapäeval Tartus.\nTeises poolfinaalis kohtuvad Selver/TalTech ja Võru Barrus Võrkpalliklubi, selle paari avamäng peetakse laupäeval, 25. novembril. Karikavõistlustel mängitakse kõigis paarides kuni finaalini kahemängulised seeriad. Võitjaks osutub kaks võitu saanud võistkond või juhul kui mõlemal võistkonnal on üks võit ja üks kaotus, siis mängu eest antavate suurema punktide arvuga võistkond. Mängu eest antavate punktide võrdsuse korral mängitakse kuldne geim. Naiste ja meeste finaalid mängitakse 16. detsembril Pärnus.\n "
        },
        {
          "päis": "Eesti on seitsme korras eelarvega riigi hulgas Euroopa Liidus",
          "sisu": "Euroopa Komisjoni teisipäeval avaldatud ülevaate kohaselt on Eesti järgmise aasta eelarve sarnaselt veel kuue riigiga vastavuses Euroopa Liidu reeglitega. Ülejäänud liikmesriikide eelarved kas ületavad lubatud puudujäägi piiri või on sellele väga lähedal.\n \n\"Komisjon on arvamusel, et Küprose, Eesti, Kreeka, Hispaania, Iirimaa, Sloveenia ja Leedu eelarvekavade eelnõud on nõukogu soovitustega kooskõlas,\" seisab \nkomisjoni pressiteates.\nSama hinnangu kohaselt ei pruugi Belgia, Soome, Prantsusmaa ja Horvaatia eelarvekavade eelnõud ning Austria, Saksamaa, Itaalia, Luksemburgi, Läti, Malta, Hollandi, Portugali ja Slovakkia eelarvekavade eelnõud ei ole kindlasti nõukogu soovitustega kooskõlas.\nNõukogu soovitustega kooskõla tähendab esmajärjekorras, et riigi eelarve defitsiit peab jääma allapoole kolme protsenti selle sisemajanduse koguproduktist.\nKomisjon andis oma hinnangu 2024. aasta majanduspoliitika koordineerimistsükli (nn Euroopa poolaasta) raames, milles EL-i üldiste majanduslike prioriteetide seadmise kõrval esitatakse ka liikmesriikidele järgmiseks aastaks poliitikasuunised. Hinnang tugineb sügisesele majandusprognoosile.\nKui riigid, mille eelarve ei vasta nõuetele, ei astu samme olukorra parandamiseks, võib Euroopa Komisjon alustada ülemäärase eelarvepuudujäägi menetlust, mis potentsiaalselt võiks tähendada ka riigile rahalise karistuse määramist.\nKommentaatorid juhtisid tähelepanu kurioosumile, kus kümmekond aasta tagasi raskustes olnud Kreeka või Hispaania vastavad nüüd eelarve aspektist kõigile nõuetele, samas neid sel ajal toetama pidanud kasinuspoliitika riigid nagu Saksamaa ja Holland on nüüd aga ise reeglitega pahuksis.\nYou would laugh quite hard a decade ago if someone told you the European Commission by 2023 would rate Greek and Spanish public finances above those of Germany or the Netherlands. (Per \n@business\n) \npic.twitter.com/dEJ2TPww53\n\n— Stanley Pignal (@spignal) \nNovember 21, 2023\n "
        },
        {
          "päis": "Galerii ja videod: meenuta Urmas Alenderit tema 70. sünniaastapäeval",
          "sisu": "Kolmapäeval, 22. novembril möödub 70 aastat Urmas Alenderi sünnist. Sel puhul otsisime ERR-i põhjatust arhiivist välja unustamatud hetked armastatud muusikuga.\n \nUrmas Alender (22.11.1953–28.09.1994) oli eesti näitleja, laulja, laulukirjutaja ning ansambli Ruja solist. Alender hukkus 1994. aasta 28. septembri ööl Estonia katastroofis.\nAlenderi mälestusele on pühendatud ka pühapäevane ETV2 teemaõhtu.\n\"Suudlus läbi jäätunud klaasi\" (1981)\n\"Ring ümber Ruja\" (1982)\n\"Tartu levimuusika päevad. Ruja\" (1986)\n\"Rütmiralli\" (1986)\n\"Lennud. Lavakunstikooli VIII lend (1974–1978)\" (1992)\n\"Ruja. Need ei vaata tagasi?\" (1999)\n "
        },
        {
          "päis": "Eesti kurlingumeeskond sai EM-il Lätist jagu, naised kaotasid Rootsile",
          "sisu": "Šotimaal toimuval kurlingu EM-i B-divisjonis mängiv Eesti meeskond teenis teisipäeval enda teise võidu, kui alistas Läti 7:3. Kurlingunaiskond pidi aga leppima viienda kaotusega, kui Rootsile jäädi 5:9 alla.\n \nEesti kurlingumeeskond teenis B-divisjonis enda teise võidu, kui alistas lõunanaaber Läti. Eesti langes pärast kolmandat vooru 1:2 kaotusseisu, kuid teenis murdehetkeks kujunenud viiendas voorus kolm punkti. Kuuendas voorus lisasid eestlased veel ühe punkti, seejärel sai Läti ühe punkti ning Eesti võttis kahes viimases voorus veel kaks, teenidee lõpuks 7:3 võidu.\nEesti on B-divisjoni esimeses alagrupis võitnud kaks kohtumist ja kaotanud kolm. Alagrupis ollakse kuuendal real, edasipääsu sõelmängudele teenivad kolm meeskonda. Eesti kohtub kolmapäeval Poolaga ning neljapäeval Belgiaga.\nEesti kurlingunmeeskonna koosseisus mängivad kapten Eduard Veltsman, Janis Kiziridi, Igor Dzendzeljuk ja Aleksander Andre. Meeskonna treener EM-il on Derek Brown.\nKõrgeimas divisjonis võistlev Eesti naiskond kohtus tugeva Rootsi koondisega ning läks pärast tasavägist algust viiendas voorus 4:2 juhtima. Rootslannad vastasid aga võimsalt ning teenisid kuuendas voorus viis silma ja lisasid järgmises veel ühe.\nSeisult 4:8 teenis Eesti veel ühe punkti, kuid Rootsi lisas üheksandas omakorda ühe ning kohtumine lõppes Rootsi 9:5 võiduga. Eesti on EM-il pidanud seitse kohtumist ning võitnud neist kaks, turniiritabelis jagatakse kuuendat kohta.\nEdasipääsu on juba kindlustanud täiseduga Šveits ning kuus vastasseisu võitnud Itaalia, Rootsi on viie võiduga edasipääsule lähedal. Neljandat kohta jagavad Norra ja Šotimaa. Edasipääsu \nplay-off\n'i teenivad esimesed neli.\nEesti kohtub kolmapäeval Šotimaaga ning neljapäeval Taaniga.\nEesti kurlingunaiskonna koosseisus mängivad Euroopa meistrivõistlustel kapten Marie Kaldvee, Liisa Turmann, Kerli Laidsalu, Erika Tuvike ja Heili Grossmann. Võistkonna treener on soomlane Tomi Rantamäki.\n "
        },
        {
          "päis": "Otse kell 12: riigikogu infotunnis Kaja Kallas, Kristina Kallas ja Purga",
          "sisu": "Riigikogu infotunnis vastavad täna parlamendiliikmete küsimustele peaminister Kaja Kallas, haridus- ja teadusminister Kristina Kallas ja kultuuriminister Heidy Purga. Kell 12 algavat infotundi näeb otsepildis ERR-i portaalis ja telekanalis ETV2.\n \nKaja Kallas vastab riigikogu liikmete küsimustele lühinägeliku valitsemise, pantvangikriisi, sõnade ja tegude, riigiettevõtte kahjumi, Eesti ettevõtetes töötavate kolmandatest riikidest pärit isikute riigikeele oskuse, energiavarustuse ning WHO lepinguga seonduva kohta.\nKristina Kallas vastab riigikogu liikmete küsimustele õpetajate palkade ja õpetajate tingimuste kohta.\n "
        },
        {
          "päis": "Otse kell 12: Kõlvart, Oja ja Tamm Tallinna tuleva aasta eelarvest",
          "sisu": "Tallinna linnavalitsuse tänasel pressikonverentsil osalevad linnapea Mihhail Kõlvart, abilinnapea Kaarel Oja ja linna finantsdirektor Silver Tamm, kes räägivad Tallinna 2024. aasta linnaeelarvest. Kell 12 algavat pressikonverentsi näeb otsepildis ERR-i portaalis.\n \n "
        },
        {
          "päis": "Tehisaru ja sünteetiline bioloogia loovad üheskoos uusi antibiootikume",
          "sisu": "Hoolimata parasjagu käimas olevast antibiootikuminädalast leidub ikka veel suurel hulgal baktereid, kes ei pea antibiootilisi ravimeid mikski ja on nende suhtes resistentsed.\n \nSaksa teadlased on nüüd võtnud uute ja paremate antibiootiliste ainete loomisel appi nii tehisaru kui ka sünteetilise bioloogia.\nTobias Erb Marburgis asuvast Max Plancki Maismaamikrobioloogia Instituudist ja ta kolleegid kirjutavad ajakirjas \nNature Communications\n, kuidas on oma uue võttega välja töötanud mitu uut bioaktiivset peptiidi, mis toimivad tõhusalt terve hulga bakterite vastu.\nPeptiidid on lühikesed aminohapete jadad; nagu valgud, ainult lühemad.\nTänapäeval on antibiootikumina kasutusel enam kui 80 bioaktiivsetel peptiididel põhinevat ravimit. Kõigi nende ravimite toimeained pärinevad loodusest. Kuid mittelooduslike bioaktiivsete ja võimalike antibiootiliste omadustega peptiidide arv võib olla veel palju suurem.\nErb ja ta kolleegid ongi loonud nüüd meetodi, kuidas neid tehislikke peptiide kiiresti leida ja katsetada. Tehisaru suudab suure andmehulga pealt uusi võimalikke peptiide juba päris hästi leida, aga nende läbikatsetamine on ikka veel olnud suur vaev ja valu.\nErbi ja ta kaaslaste välja töötatud meetodiga saab uuritavaid peptiide sünteesida ilma elusrakke appi võtmata, otse DNA-jupi pealt, ja seeläbi ka kiiremini ja odavamalt.\nSaksa teadlased lasid generatiivsel süvaõppealgoritmil luua alustuseks tuhandeid antimikroobseid peptiide, seejärel prediktiivsel süvaõppealgoritmil valida neist välja 500 kõige lootustandvamat kandidaati.\nRakuvaba sünteesi järel tehtud katsetes jäi sõelale 30, mida teadlased veel põhjalikumalt uurisid. Selgus, et põhjalikumalt uuritud peptiididest ilmutas kuus tõhusat toimet mitmete muude ravimite suhtes resistentsuse saavutanud haigusttekitavate bakterite vastu.\nEdaspidi soovivad teadlased oma meetodi kõiki etappe veel täiustada, et leida antibiootilisi peptiide, mis oleksid veel stabiilsemad, veel vähem toksilised ja võib-olla ka veel spetsiifilisema toimega.\nTeadusuudised on Vikerraadios eetris esmaspäevast reedeni ca kell 8.35 ja laupäeval ca kell 8.25.\n "
        },
        {
          "päis": "Thompson-Herah hakkab treenima kaasmaalasest konkurendi juhendaja käe all",
          "sisu": "Jamaikalannast sprinditäht Elaine Thompson-Herah teatas, et on palganud enda peatreeneriks kaasmaalasest rivaali Shelly-Ann Fraser-Pryce'i juhendaja Reynaldo Walcotti.\n \nThompson-Herah on viimasel kahel olümpiaperioodil naiste sprindialasid valitsenud: jamaikalanna oli 100 ja 200 meetri jooksudes kiireim nii 2016. aastal Rio de Janeiros kui 2021. aastal Tokyos. Lisaks on tema auhinnakapis kuldmedal ka Tokyo 4x100 meetri jooksus, Rios teenis Jamaica sel alal hõbemedali.\nEelmisel nädalal teatas aga sprinter, et on \nlõpetanud koostöö\n treener Shanikie Osbourne'iga, sest too küsis juhendamise eest liigselt palju palka.\nTeisipäeva õhtul teatas Thompson-Herah, et teeb edaspidi koostööd hinnatud treeneri Reynaldo Walcottiga. \"Thompson-Herah on endiselt pühendunud oma tööle ning on keskendunud eesmärkide täitmisele. Tema pühendumus tipptasemel võistlemisele on vankumatu ning ta üritab kindlalt kaitsta oma olümpiatiitleid, mille ta võidukalt välja teeninud on,\" teatas sprinterit esindav agentuur Andi Sports Management.\nWalcotti juhendatavate sekka kuulub muuseas ka Shelly-Ann Fraser-Pryce, kes on Thompson-Herah suurimaid konkurente. Kolmekordne olümpiavõitja Fraser-Pryce on töötanud Walcottiga alates 2020. aastast. Enne seda treenisid naised samuti ühe treeneri käe all, siis oli nende juhendaja Stephen Francis. Veel ei ole kinnitatud, kas naised hakkavad ühiselt trenni tegema.\nKolmekordne olümpiavõitja ning kümnekordne maailmameister Fraser-Pryce on varasemalt öelnud, et 2024. aasta olümpiamängud jäävad tema viimasteks. Mõlemal naisel on Pariisis võimalus saada ajaloo esimeseks naissprinteriks, kes kolmel erineval olümpial 100 meetri jooksu võitnud on.\n "
        },
        {
          "päis": "Kersna: riik peab pakkuma õpetajatele kompromissi, et streik ära hoida",
          "sisu": "Riik peab pingutama, et õpetajatega kokku leppida, sest iga lapse põhiseaduslik õigus on omandada haridust, ütles peaministri erakonnakaaslane, endine haridusminister Liina Kersna ERR-ile.\n \n\"Kuna eesmärk on tõsta õpetajate keskmine palk 120 protsendile riigi keskmisest, siis me ei tohi lubada, et suhe keskmisesse väheneb. Sel juhul me kaugeneme oma eesmärgist,\" lausus Kersna, kes oli haridusminister aastatel 2021-2022.\nSel aastal on õpetajate keskmine palk 111,5 protsenti riigi keskmisest. \"Praeguste otsustega, mil õpetajate palgafond kasvab 4,3 protsenti, sest õpetajate palkadeks lisandus 23,7 miljonit, langeb õpetajate keskmine palk võrdluses riigi keskmisega 109,5 protsendile,\" sõnas Kersna.\nKersna sõnul oleks selleks, et tuleval aastal oleks õpetajate keskmine palk näiteks 112 protsenti riigi keskmisest, vaja suunata õpetajate palkadesse lisaks 13,6 miljonit eurot. \"Sel juhul kasvaks palgafond 6,6 protsenti (miinimum + diferentseerimise fond 20 protsenti). Seda oleks rohkem kui riikliku lepitaja pakkumine, mille haridustöötajad tagasi lükkasid,\" selgitas ta.\n\"Omal ajal õpetajate palgakasvu eest võideldes pingutasime, et õpetajate keskmine palk jõuaks riigi keskmiseni. Eelarve kõnelustel saime palgakasvuks viis protsenti. Sellele lisasime pea kümme miljonit eurot valdkonnast seest, et jõuaksime riigi keskmiseni,\" lisas endine haridusminister.\nEesti haridustöötajate liidu (EHL) ettepanek riigile on palgatõus 11 protsenti järgmisel aastal, aga ka kaheksaprotsendiline palgatõus tagab töörahu. Veel on võimalik haridustöötjatel valitsusele vastu tulla ja leppida madalama palgatõusuga järgmisel aastal, aga see eeldab, et haridustöötajad saavad kollektiivse lepingu järgnevateks aastateks, kuidas tõsta õpetajate töötasu 120 protsendile Eesti keskmisest palgast.\nRiiklik lepitaja tegi ettepaneku kehtestada uuest aastast õpetajatele kaks töötasu alammäära tõstmist: kvalifitseeritud õpetajatele 4,3 protsenti ja kvalifikatsioonita pedagoogidele 1,77 protsenti. EHL-i esimehe Reemo Voltri sõnul ei nõustu liit ettepanekuga. Nüüd on riiklikul lepitajal võimalik välja tulla uue lepitusettepanekuga.\n "
        },
        {
          "päis": "Lapsevanemate võitlus ühismeediahiidudega kogub hoogu",
          "sisu": "USA föderaalkohtunik\n otsustas hiljuti\n, et riigi põhiseaduses sõnavabadust kaitsev punkt ei vabasta ühismeediaplatvorme neil postitatava sisu eest vastutamisest. Nõnda võib oodata, et sadade lapsevanemate ja koolide esitatud hagi paisub rekordilähedase mahuga kohtusüüdistuseks, vahendab R2 tehnikakommentaaris Kristjan Port.\n \nKeskmiselt\n kasutavad maailma tööealised inimesed iga päev sotsiaalmeediat üle 2,5 tunni. Niinimetatud \ndetox\n-meediadieediga on näidatud, et maailma selle osaga toimetulemiseks piisaks ka poolest tunnist. Oma aja tagasi saamine nõuab aga tahtejõudu.\nJärelikult ulatub selle maailma mõju inimpsüühikale muudest elukeskkonna ilmingutest sügavamale ja paistab, et vabast tahtest. See viitab jätkuvale arutelule vaba tahte illusioonist. Enamik nõustub ju, et nad peaksid ühismeediat vähem külastama, aga ei suuda sellest lihtsalt loobuda.\nSotsiaalmeedia pakub meeldimiste, jagamiste ja jälgijate kogumise kaudu tugevaid ja mõõdetavaid sotsiaalseid hüvesid. Uuringute järgi on just need selle meediavormi liigtarbimise peamised põhjused. Isegi kui esmapilgul võiks arvata, et neiks on hoopis sealt saadav kiire ja hetkeline meelelahutus ja lõbu.\nEvolutsioon vormis inimest sotsiaalseid suhteid meelelahutusena tarbivaks loomaks märksa sügavamalt. Inimesi ühendavad mitmed universaalsed vajadused: nende seas on kuuluvustunne, olla ühe või mitme rühma liige, aktsepteeritud ning kogeda käitumist suunavat kiitust ja tunnustust. Kas nende otsimistega võib aga minna üle piiri?\nVanasti oleks olnud sellele küsimusele lihtsam vastata ja oleks võinud tõdeda, et suhelda võiks isegi rohkem. Teistega suhtlemiseks samal ajal samasse kohta minemine, kirjade vahetamine või helistamine on kõik aeglased, suhteliselt ressursinõudlikud, üpris kulukad ja samas väikese infotihedusega suhtlusvormid. Seevastu tänapäeva sotsiaalmeedia on mugav ning hõlpsasti ligipääsetav tööriist inimlike vajaduste rahuldamiseks ajast ja asukohast sõltumata.\nSeetõttu võib juhtuda sagedamini ka seda, et millegi hea poole püüeldes minnakse üle piiri ja satutakse üha rohkem kokku ebameeldivaga. Vajadus teiste kaudu enda olemasolu vajalikkust kinnitada võib muutuda meeldimiste tagaajamisest püsivaks sõltuvuseks, mille tagajärjel süveneb pettumus, kui postitused toovad oodatust halvemaid tulemusi.\nTuttavate edust tingitud kadedus, teiste elus toimuva nägemine ja sündmustest või olulisest teabest ilmajäämine jne muutuvad piinavaks. Arvatavasti pole võõrad ka ebameeldivad või vaenu õhutavad kommentaarid jmt. Sellest järeldub, et suurearvulise ja rohkelt oma aega panustava kasutajaskonnaga teenuses peavad esile tulema kurvemad tagajärjed ning jõulisemad enda ja teiste päästmise katsed.\nPäris maailmas on mitmel pool juba kohtusse esitatud süüdistusi ühismeediaettevõtete vastu, väites, et need on põhjustanud mitmesugust kahju. Räniorus võttis kuulduste järgi tuure üles kohalikus edetabelis rekordilähedase mahuga kohtusüüdistus. Sajad lapsevanemad ja koolid USA-s esitasid samal ajal ühise süüdistuse Facebooki ja Instagrami omaniku Meta, Tik-Toki, Google ja Snapchati omaniku Snapi vastu.\nNelja suure ühismeediahiiu vastu esitatud süüdistuse kokkuvõttes esineb korduvalt Briti alama \nMolly Russelli nimi\n. 14-aastane neiu sooritas 2017. aastal enesetapu.\nPõhja-Londoni kohtule esitatud tunnistuses kirjeldab neiu isa, et vaatas pärast tütre surma tema veebiajalugu, mida ta nimetas maailma süngeimaks materjaliks. Neiu sotsiaalmeedialeht koosnes suures osas enesevigastamist ja enesetappu normaliseerivast ning toetavast materjalist. Seda saabus Molly aadressile eri platvormide kaudu veel tükk aega pärast neiu surma.\nAmeeriklased kasutavad kurba juhtumit ühe tõendina, mis pidavat vähemalt osaliselt kujutama sotsiaalmeediat kui laste tervist ohustavat toodet. Väidetavalt leidub arvukalt lisatõendeid, kuidas ettevõtted on olnud ohust teadlikud pikemat aega, aga jätkavad selle levitamist ega tee pingutusi probleemi lahendamiseks. Enesetapule kaasaaitamine on vaid osa tervisele kahju põhjustava toote valmistamises süüdistavast materjalist. Etteheidete raskuskese rajaneb kahjuliku sõltuvuse teadlikul tekitamisel ja selle tagajärgedel.\nÜhhismeediaplatvormid on end seni õigustanud USA põhiseaduses sõnavabadust kaitsva esimese parandusega. Nad esitasid selle argumendi põhjal omapoolse avalduse, et kohus ei peaks nende vastu esitatud süüdistust üleüldse arutlusele võtma.\nJust äsja otsustas aga kohtunik, et ettevõtted ei saa seda USA põhiseaduse peatükki hagi blokeerimiseks kasutada. Lisaks määras kohtunik, et kehtivate seaduste tõlgenduses ei ole need tehnilised platvormid neile esitatud teabe kirjastajad. Viimaseid kaitseb seadus trükitud sisu eest vastutamast, pannes selle ainult raamatu või artikli kirjutanud autorile.\nÜhismeedia manipuleerib seevastu autorite ning lugejatega ja kujundab, mida nende teenuses avaldatakse. Järelikult on nad aktiivse sisu koostajad, saavad sellest hüvesid ja peavad ka selle eest vastutama. Eeldatavalt jätkub see vaidlus järgmistes kohtuastmetes.\nEsmaspäevast neljapäevani võib Kristjan Porti tehnoloogiakommentaari kuulda Raadio 2 \nsaates \"Portaal\"\n.\n "
        },
        {
          "päis": "Eesti Pank: mured laenude tagastamisega võivad pisut kasvada",
          "sisu": "Probleemsete laenude tase on Eestis praegu väga väike, kuid Eesti Panga värske analüüsi kohaselt hakkab nende maht, sõltuvalt tööpuudusest ja müügitulust, tõenäoliselt lähiajal veidi tõusma.\n \nKonkreetsele ettevõttele või majapidamisele võivad raskused laenu tagasimaksmisega tähendada tõsist muret. Samas ei tohiks probleemsete laenude prognoositav kasv tuua kaasa suuri tagasilööke finantssektorile ja majandusele tervikuna tänu varem kogutud puhvritele, leiab keskpank oma värskes finantsstabiilsuse ülevaates.\nEttevõtete ja majapidamiste probleemsete laenude tase on viimastel aastatel jõudsalt langenud. 2018. aasta alguses oli üle 60 päeva viivises 1,4 protsenti ettevõtete laenudest ning sama näitaja oli tänavu septembris vaid 0,3 protsenti. Probleemsete eluasemelaenude tase oli 2018. aasta alguses 0,4 protsenti, samas kui tänavu septembris oli sama näitaja 0,1 protsenti.\nEttevaates eeldab Eesti Pank probleemsete laenude mõningast kasvu, sest majanduse seis on olnud tavapärasest kehvem juba mõnda aega. Eesti majanduse kiiret taastumist keskpank ei oota, sest peamiste kaubanduspartnerite majandusolukord on samuti kesine ja Eesti ettevõtete konkurentsivõime on vähenenud. Väikse avatud majandusena sõltub Eesti väga palju eksporditurgudest ja suutlikkusest seal konkurentsis püsida. Ka tööpuudus on hakanud kasvama.\nEttevõtted ja majapidamised on intressitõusu tõttu suurenenud laenumaksetega seni üsna hästi toime tulnud. Ettevõtted on hakkama saanud tänu varasemate aastate müügitulu ja kasumite kasvule. Majapidamiste võimet laenu teenindada on toetanud suhteliselt madal tööpuudus ja üsnagi kiire palgakasv. Intressitõusud teevad laenude tagasimaksmise keerulisemaks, kuid eraldiseisvalt suuri laenumakseprobleeme kaasa ei too.\nIntressitõusud muudavad pankade jaoks rahastuse kallimaks ja pankade kasumlikkus lähiaastatel mõnevõrra väheneb. Seni on intressitõusud kasvatanud eelkõige pankade tulusid, kuid ettevaates suurenevad rohkem pankade intressikulud. Kuna hoiuste kasv on aeglustunud, on pangad rohkem võtnud laene välismaistelt emapankadelt ja enam välja andnud võlakirju.\nTeravnenud konkurents pankade vahel hoiuste ligimeelitamiseks on toonud kaasa tähtajaliste hoiuste intressimäärade kiire tõusu. Selle tulemusel on ettevõtted ja inimesed pannud senisest suurema osa rahast tähtajalistele hoiustele ja vähem hoitakse raha nõudmiseni hoiustena.\nPankade kapitalipuhvrid on endiselt tugevad, kuid puhvrid on viimastel aastatel kahanenud. Eesti maksusüsteem on alates 2018. aastast motiveerinud panku jooksva aasta kasumit välja maksma. Pangad teatasid hiljuti plaanist lähiaastatel veelgi suurendada kasumite väljamaksmist ja sellele sammule aitas kaasa ka poliitiline surve.\nPankade kapitalipuhvrid on vajalikud, et vajadusel katta kesise majandusolukorra tõttu tekkivad laenukahjumid ning jätkata ka keerulisemal ajal laenamist ettevõtetele ja inimestele. Kuigi Eesti pankade kapitalipuhvrid on piisavalt suured, et katta ka oodatust suuremaid laenukahjumeid, vähendavad pankade poolt kavandatavad täiendavad dividendide väljamaksed pankade kapitaliseeritust ja seega ka võimet kriisiolukorras laenukahjumeid katta ja laenuandmist jätkata.\nOotamatud ja olulist mõju avaldavad maksumuudatused võivad mõjutada negatiivselt pankade võimet finantsturgudelt raha kaasata. Kui pankadel ei õnnestu raha kaasata või selle hind kallineb, võib see mõjutada laenuraha hinda ja kättesaadavust ka Eesti ettevõtete ja inimeste jaoks. Eesti Panga hinnangul võivad sellist laadi poliitikamuudatused halvendada ka laiemalt investeerimiskliimat ja raskendada investeeringute tegemist Eesti majandusse.\n "
        },
        {
          "päis": "Saksamaa suurima panga töötajad nõuavad palgatõusu ja ähvardavad streigiga",
          "sisu": "Saksamaa suurima panga Deutsche Banki kõnekeskuse töötajad ähvardavad streigiga, sest nende tunnipalk on ainult viie sendi võrra riigi miinimumpalgast kõrgem. Eelmisel nädalal hoiatusstreigil käinud töötajad ähvardavad päris streigiga, samas kui panga klientidel on klienditoe kätte saamisega suured raskused.\n \nKuigi Deutsche Bankis töötab 572 töötajat, kelle aastane palk on ühest miljonist eurost suurem, ning ettevõtte kasum on kasvutrendis, siis 530 panga kõnekeskuse töötaja palk ületab ainult napilt riigi ametlikku miinimumpalka.\nNii makstakse panga kõnekeskust haldava tütarettevõtte DB Direkt alustavatele töötajatele ainult 12,05 eurot tunnis, mis on viie sendi võrra kõrgem kui Saksamaa ametlik miinimumpalk.\nEelmisel nädalal korraldasid kõnekeskuse töötajad 24-tunnise streigi nõudes 45-protsendilist  palgatõusu 17,50 euroni tunnis.\nPanga kõnekeskuse töötajate madalad palgad on \"piinlikud ja häbiväärsed\", ütles Saksamaal suuruselt teise ametiühingu Verdi esindaja Roman Eberle \nFinancial Timesile\n. Ametiühing juhib kõnelusi pangaga.\nEberle sõnul saavad Lidli ja Aldi töötajad Saksamaal kõrgemat palka kui osad panga töötajad. Saksamaa Lidlis makstakse igale töötajale vähemalt 14 eurot tunnis.\nKolmapäeval jätkusid kõnelused panga ja ametiühingu vahel, kuid kui pank ei soostu töötajate nõutud palgatõusuga lähedase ettepaneku tegema, on töötajad valmis pikaajalisemaks streigiks.\nProbleem mõjutab ka panga kliente. Madala palga tõttu on tööjõu voolavus kõnekeskuses suur ning üle 100 töötaja liikus alates eelmise aasta algusest teistesse panga harudesse ja osakondadesse, kus palk on kõrgem. Asenduseks on aga inimesi leida raske.\nSeetõttu vastatakse ainult 40 protsendile klientide kõnedest pangas kokku lepitud aja jooksul, teised kliendid peavad vastust kauem ootama.\nViimati streikisid panga kõnekeskuse töötajad kaks aasta tagasi, ning samasse aega jäi endine viimane, 3,5-protsendiline palgatõus. Lisaks said toona töötajad ka jõulude aegse aastaboonuse, mis on teistes pankades ja Deutsche Banki teistes harudes ammu olnud normiks.\nSiiski saavad Deutsche Banki kõnekeskuse töötajad järgmise aasta alguses palgatõusu kõneluste tulemusest sõltumata, sest riigi miinimumpalk tõuseb 12,41 euroni tunnis, mis on nende praegusest palgast kõrgem.\n "
        },
        {
          "päis": "ERR-i teleuudised kell 9:00",
          "sisu": ""
        },
        {
          "päis": "Auli kaitse võib olla silmapete",
          "sisu": "Liikide kaitseks on Euroopas moodustatud Natura 2000 kaitsealad. Alast üksi aga ei piisa, vaid alal peab olema ka kaitsekorralduskava. \nHiljutine uuring\n näitas, et Läänemere piirkonnas on nõrgim lüli Poola, kus on olulised veelindude talvaitamisalad, aga mitte ühtegi kaitsekorralduskava.\n \nLinnud on üks paremini jälgitav liigirühm, kelle käekäik peegeldab ökosüsteemi toimimist. Aastas talvitab Läänemerel 4,4 miljonit veelindu. Tõmmuvaera (\nMelanitta fusca\n) ja auli (\nClangula hyemalis\n) kogu maailma asurkonnast talvitab Läänemerel vastavalt 74 ja 40 protsenti, mistõttu on need liigid siin erilise tähelepanu all, kirjutab linnuökoloog Marko Mägi Eesti ornitoloogiaühingu \najaveebis\n.\nLiikide ja elupaikade kaitseks loodud kaitsealade seas on näiteks Natura 2000 kaitsealad. Need Euroopa Liidu seadustega kaitstud alad moodustavad suurima kaitsealade võrgustiku. Kogu ökosüsteemi kaitsmiseks mõeldud alasid on nii maal kui ka merel ja need peaksid säilitama või vajadusel taastama üleeuroopaliselt ohustatud liikide ja elupaikade soodsa seisundi.\nKokku on Euroopa Liidu riikide Natura 2000 võrgustikus 26 000 ala, mis hõlmavad 26 protsenti maismaast ja 11 protsenti merest. Viimase kaitses juhindutakse eelkõige lindudest ja elupaikadest.\nLäänemere Natura 2000 aladest on 65 protsendil aladel eesmärk kaitsta tõmmuvaerast ja 51 protsendil auli. Samas ei taga looduse kaitset pelgalt Natura ala moodustamine, vaid alale tuleb koostada ka kaitsekorralduskava. Teisisõnu tuleb sõnastada kaitse-eesmärk, kus on kirjas, milliseid loodusväärtusi loodame alal näha nii täna, homme kui ka kaugemas tulevikus.\nLäänemere Natura 2000 merealade võrgustik on äärmiselt oluline – siin talvitab suur hulk arktilisi veelinde, mistõttu on siin toimuval suur mõju asurkondadele. Läänemere ranniku toitumisaladele koonduvad sajad tuhanded linnud. Suur osa ehk 67 protsenti neist on veelinnud, välja arvatud kajakad.\nHinnanguliselt on mereparte põhjapoolkeral kokku 17 miljonit, kuid inimese aktiivse tegutsemise tõttu madalas rannikumeres on nemad ka eriliselt ohus: neid ähvardavad laevaliiklus, veesport ja tuulepargid, kuid suurim oht on kalandus, mille tõttu hukkub suur hulk linde.\nNimetatud põhjustel on merepartide arvukus kahanemas ja 46 protsenti neist on ohustatud või lähedal ohustatusele. Eriti teravad konfliktid on Läänemeres lindude talvitamisaladel, kus toimub intensiivne kalapüük nakkevõrkudega. Just sellistes tulipunktides on vaja sobivat kaitsekorraldust, mis leevendaks olukorda.\nRiigid võivad alade liigikaitselised väärtused määratleda erinevalt. Poola Teadusteakadeemia ornitoloogid soovitavad kasutada väärtuskordajat (\nvalue factor\n), mis näitab konkreetse ala olulisust liigi ellujäämisele ning arvestab regiooni asurkonna osakaalu ja liigi ohustatuse hinnangut. Väärtuskordaja näitab ala olulisust liigile nii rändeteel kui ka üleilmselt – mida suurem väärtus, seda olulisem ala liigile on.\nPoolakate analüüs näitas, et Läänemeri on ellujäämiseks oluline talvitamisala aulile, kelle asurkonnast talvitab siin 60 protsenti. Samuti on see oluline tõmmu- ja mustvaerale, kellest talvitab siin vastavalt 73 ja 46 protsenti.\nTänased Natura 2000 linnualad, kus kaitstakse ka tõmmuvaerast ja auli, asuvad Läänemeres ja neil talvitab 98 protsenti Euroopa Liidu riikide tõmmuvaerastest ja 93 protsenti aulidest. Probleem on aga alade kaitsekavade puudumine: 65 protsendil Natura 2000 linnualadel, mille sihtliik on tõmmuvaras, ja 51 protsendil aladest, mille sihtliik on aul, puudub kava.\nKokku on Natura linnualadest kaitsekavad 76 protsendil ehk 90 alal. Vajakud ei jagune riigiti ka võrdselt: Taanis ja Rootsis ehk vastavalt 29 ja 12 alal on kõigil aladel kavad olemas. Seevastu Soomes on kavad olemas 83, Eestis 78, Saksamaal 75, Lätis 40, Leedus 17 ja Poolas nullil protsendil aladest.\nÜks selline tulipunkt ongi Poola rannikuvetes, kus on mõlema liigi olulised talvitamisalad, ja kus on moodustatud ka Natura 2000 alad. Sealne rannikumere majandusvöönd on 30 500 km² ja seal võib sõltuvalt aastast talvitada kuni 1,2 miljonit veelindu.\nParimal aastal võib Poola vetes talvitada 54 protsenti maailma tõmmuvaera, 41 protsenti mustvaera ja 17 protsenti maailma aulidest, mis teeb ala eriti oluliseks talvitamispiirkonnaks. Poola olukord väärib erilist tähelepanu ka seetõttu, et sealse majandusvööndi viis linnuala on mõeldud just auli ja tõmmuvaera kaitseks.\nParaku ei ole tänaseni suudetud Poola rannikul mitte ühelgi linnualal kehtestada kaitsekorralduskava, kuigi tõendid ala olulisusest merelindudele ja neid ähvardavatest ohtudest on veenvad. Kaardile on küll märgitud kaitsealade piirid, kuid sisulist liikide kaitsmist aladel ei toimu. On irooniline, et kirjeldatud olukord ei takista Poolal riiklikus statistikas ja ametlikes aruannetes kajatamast neid alasid looduskaitsealadena.\nPoola looduskaitsjad on põhjusega tusased, sest aastatel 2011–2013 kulutati üheteistkümne Natura 2000 ala kaitsekava koostamiseks 1,1 miljonit eurot, hiljem veel ühe ala jaoks 0,9 miljonit, kuid ükski neist kavadest ei ole tänaseks valminud vaatamata tõigale, et kava peab olemas olema kuue aasta jooksul pärast ala loomist.\nPoola, kes ei ole suutnud 17 aasta jooksul koostada ainsatki Natura 2000 linnuala kaitsekava, on nõrgim lüli Euroopa Liidu Läänemere veelindude kaitses. Sellises olukorras võib aga näiline kaitseala kujuneda lindude ökolõksuks. Siiski on teada, et Poolal peaksid Natura 2000 linnualade kaitsekavad peagi valmivad.\nUurimus avaldati ajakirjas \nDiversity\n.\n "
        },
        {
          "päis": "Marcus Ehasoo: teabe läbipaistvus aitab tagada ausat valitsemist",
          "sisu": "Demokraatlikus ühiskonnas vastutavad poliitikud ja ametnikud kodanike ees ning teabe läbipaistvus aitab tagada vastutustundlikku ja ausat valitsemist. Kodanikel on raske jälgida ja analüüsida valitsejate tegevust, kui arutelu all olevad dokumendid on ametkondlikuks kasutamiseks, kirjutab Marcus Ehasoo.\n \nJustiitsministeeriumi tagasisidekorje\n tõi päevavalgele\n ametnike soovunelma vähendada kodanike ligipääsu infole. Unelm, millest osa oli piisavalt piinlik, et need\n ettepanekud tagasi võtta\n, näitab hästi, kuidas mugavuse eesmärgil ollakse valmis põhiseaduslikke õigusi eirama ja avatud ühiskonda piirama.\nMure olemus ei ole konkreetses tagasisidekorjes, vaid selles, mis seisus meie riigis avatud valitsemine tervikuna on. Kuidas on võimalik, et ajal, mil kodanikuühendused ja aktiivsed kodanikud on näinud vajadust kättesaadavamate andmete järele, tuleb kellelegi pähe idee teha täiesti vastupidiseid ettepanekuid?\nAlles see oli, kui jõustus otsus, et majandusaasta aruanded on edaspidi tasuta kõigile kättesaadavad, kuid väikeste võitude kõrval kõlavad häälekamad ettepanekud, kuidas uute lõivude või muud taolise kaudu andmete kättesaadavust veelgi keerulisemaks muuta. Nii põhimõttelistes küsimustes ei saa adekvaatseks argumendiks pidada ametnike töökoormust või pöördumiste sisu. Kiputakse unustama, et üks oluline aspekt avaliku teabe piiramise tagajärgedest on valitsemise läbipaistvuse vähenemine.\nTõsi, meil on probleem. Laekub suur hulk infopäringuid, mis koormavad ametnikke. Lahendus sellele ei peaks olema järelpärimiste veel keerulisemaks tegemine, vaid just info kättesaadavuse suurendamine. Kui info on kergesti leitav, väheneb ka vajadus päringuid teha ja nendega ametnikke koormata.\nMiks on kodanikul vaja infot?\nDemokraatlikus ühiskonnas vastutavad poliitikud ja ametnikud kodanike ees ning teabe läbipaistvus aitab tagada vastutustundlikku ja ausat valitsemist. Rahvas valib endale esindaja ja peab ka ise nende esindajate tegevust hindama ja selle pinnalt taas valikuid tegema. Kodanikel on raske jälgida ja analüüsida valitsejate tegevust, kui arutelu all olevad dokumendid on ametkondlikuks kasutamiseks (AK märkega).\n\"Ajal, mil üks kriis ajab teist taga, pole riigil lisaks demokraatiakriisi vaja.\"\nUsaldus on riikliku tähtsusega ressurss. Ajal, mil üks kriis ajab teist taga, pole riigil lisaks demokraatiakriisi vaja. \"Riik, see oleme meie\" põhimõte toimib vaid siis, kui kodanike ja valitsuse vahel on usaldus. Kui saame usaldada, et otsuseid tehakse meie ühiste huvide ja heaolu nimel, siis oleme kodanikena ise ka valmis rohkem panustama. Kahtlus on aga uss, mis usinalt maitsvat riigiõuna seestpoolt sööb. Info kättesaadavuse piiramine loob neid kahtluseusse aga aina juurde.\nPiiratud info nõrgestab kodanike võimet oma huvide eest seista. Ka nn tüütul kirjade kirjutajal peab olema õigus avalikele andmetele, sest ka tema on osa ühiskonnast ja ka tema muredega tuleb tegeleda. Vähe sellest, tegelikult ei saa me juba praegu rääkida lihtsalt ligipääsetavast ja töödeldavast andmestikust.\nÜhiskondlik diskussioon viib paremate otsusteni\nAvatud valitsemise põhimõtete järgimisel ja ühiskondlikel aruteludel on mõte ainult siis, kui mõlemal arutleval poolel on mitmekesine teave, mis võimaldab teha ettepanekuid ennekõike kogukonna ja ühiskonna huvides.\nIga kodanikuühendus on seisnud silmitsi jõuetustundega just nimelt seetõttu, et kaasamisprotsess on disainitud võimalikult koormavalt. Avaliku sektori dokumendiregistrid võivad ju olemas olla, aga kui nende kasutamisest saavad aru vaid mõned üksikud inimesed või kulub info hankimiseks meeletult inimressurssi, siis tekib paratamatult kiusatus käega lüüa. Sellise kurnamisega on nii mõnigi vabaühendus huvide eest seismise pooleli jätnud, sest ressurssi võidelda lihtsalt ei ole.\nAvatud valitsemise teekaart toob kaasamise ühe olulise probleemina välja planeerimisraskused. Kaasamiseks kuluvat aega, tööülesandeid, osapoolte rolli ja töömahtu ei planeerita õigesti, mis viib nii ametnike kui ka osalevate huvirühmade suure halduskoormuseni. Kättesaadav selge ja õigeaegne info võib neid samu kaasamisprotsesse ja kaasuvat halduskoormust vähendada.\nNiisiis tuleks ajahetke, mil ministeeriumide küsitavad ettepanekud avaliku arutelu tekitasid, ära kasutada ja tegeleda hoopis sellega, kuidas andmete ligipääsu parandada säilitades privaatsust ja andmete turvalisust.\nOleme ju ometi digiriik, mistõttu ei tohiks olla liigselt keeruline välja mõelda tehnilised lahendused, mis hoiaksid ametnike halduskoormust kontrolli all, aga tagaksid andmete läbipaistvuse ja kättesaadavuse. Kättesaadavamad andmed vähendavad kirjade hulka, milles nõutakse andmeid ja salastamise vähendamine suurendab usaldust avaliku sektori ning avatud valitsemise vastu.\n "
        },
        {
          "päis": "Otse kell 11: Eesti Pank majanduslanguse mõjust laenuvõtjatele",
          "sisu": "Eesti Panga president Madis Müller ja finantsstabiilsuse osakonna ökonomist Mari Tamm annavad täna ülevaate Eesti finantssektori olukorrast ja peamistest riskidest. Kell 11 algavat pressikonverentsi näeb otsepildis ERR-i portaalis.\n \nPressikonverentsil tuleb jutuks, kuidas pered ja ettevõtted majanduslanguse ja kõrgemate intresside keskkonnas laenumaksetega hakkama saavad; millisel moel on intressimäärade tõus mõjutanud pankade rahastamist; milline on pankade võime tulla toime kasvavate laenukahjumitega ja mis seda mõjutab.\n "
        },
        {
          "päis": "Jazz tantsis Lakersi pilli järgi, James jõudis märgilise tähiseni",
          "sisu": "Korvpalliliigas NBA kindlustasid öösel vastu kolmapäeva nii Los Angeles Lakers kui Indiana Pacers hooajasisesel turniiril koha veerandfinaalis. Lakers teenis koduväljakul Utah Jazzi vastu suure võidu, Pacers viskas kodus Atlanta Hawksi vastu 157 punkti.\n \nLakers teenis tänavusest hooajast alanud hooajasisesel turniiril enda neljanda järjestikuse võidu, kui alistas Utah Jazzi suurelt. Jazz jäi koheselt tagaajaja rolli ning seisult 4:6 läks mäng käest ja Lakers juhtis avaveerandi lõpuks juba 15 punktiga. Poolajaks kasvas vahe 21-punktiliseks, otsustaval veerandil juhtis Los Angeles korra 39 punktiga. Mängu lõpuks jäi tabloole kodumeeskonna 131:99 (32:17, 30:24, 40:34, 29:24) võit.\nLakersit juhtis võidumängus Anthony Davis, kes tegi 26 punkti ja 16 lauapalliga suure kaksikduubli. Lakers sai veel D'Angelo Russellilt 20 punkti ning Austin Reavesilt 19 punkti.\nLeBron James panustas 17 punkti, üheksa korvisöödu ning seitsme lauapalliga. NBA \nskoorikuningas\n jõudis 38-aastaselt suurejoonelise tähiseni ning on nüüd enda karjääris visanud kokku 39 012 punkti. Kaks neist tulid teisipäeva öösel võimsa ühe käe \ntomahawk \npealtpanekuga, mille sarnaseid on NBA fännid näinud juba üle 20 aasta.\nHAMMER TIME  \npic.twitter.com/RGDPU5jw1M\n\n— Los Angeles Lakers (@Lakers) \nNovember 22, 2023\nJazzi eest oli resultatiivseim türklane Ömer Yurtseven, kes lõpetas 18 punkti ja kuue lauapalliga. Soomlasest tähtmängija Lauri Markkanen panustas 10 punkti ja kaheksa lauapalliga. Jazzi mängijatest sai ainsana positiivse +/- suhte Kris Dunn, kes veetis platsil vaid kaheksa minutit.\nLakers kindlustas võiduga edasipääsu NBA hooajasisese turniiri veerandfinaalidesse, mis algavad detsembri alguses. Põhihooajal on Lakers võitnud üheksa kohtumist ning jätkab läänekonverentsis kuuenda kohaga, Jazz on võitnud neli mängu ning on konverentsis 12. tabelireal.\nEdasipääsu hooajasisese turniiri põhitabelisse kindlustas ka Indiana Pacers, kes alistas koduväljakul Atlanta Hawksi suureskoorilises mängus 157:152 (34:40, 39:46, 46:28, 38:38).\nPacersi resultatiivseim oli meeskonna tugitala Tyrese Haliburton, kes lõpetas mängu 37 punkti ning 16 resultatiivse sööduga. Veel kuus Pacersi mängijat jõudsid kahekohalise punktisummani. Hawksi eest viskas Trae Young 38 punkti, Dejounte Murray lisas omalt poolt 28 silma ja Bogdan Bogdanovic panustas 26 punktiga.\nPacers on idakonverentsis võitnud kaheksa kohtumist ja kaotanud viis, asetsedes sarnaselt Lakersile konverentsis kuuendal kohal. Hawks on kuue võidu ja seitsme kaotusega üheksandal tabelireal.\nTeised tulemused:\nOrlando Magic - Toronto Raptors 126:107\nPhiladelphia 76ers - Cleveland Cavaliers 119:122 (la.)\nPhoenix Suns - Portland Trail Blazers 120:107\n "
        },
        {
          "päis": "Karmo Kuri: kas ühe ülekäigu sulgemine on kohalik mure või midagi enamat?",
          "sisu": "Kas transpordisüsteemi ja selle osiste ühine eesmärk peaks olema luua võimalusi seal, kus inimesed liiguvad, või tõrjuda neid endale sobivasse asukohta, küsib Karmo Kuri.\n \nViimastel päevadel on palju räägitud \nTallinna jätkusuutliku linnaliikuvuse kavast\n. Välja on toodud palju hirme seoses parkimisega ning sellega, et autojuhte hakatakse taga kiusama. Esitatud on puhtakujulisi valesid ning sõnastatud ka täiesti põhjendatud hirme. Võib-olla oleks aeg rääkida ka avanevatest võimalustest ja positiivsetest alternatiividest. Raudteel on selles küsimuses suur potentsiaal ning võimalus kaasa rääkida.\nMeil on häid näited koostööst. Aastate jooksul on saanud raudteekoridorid turvalisemaks ning uute rongide viled on muutunud vaiksemaks. Elron, EVR infra ja Edelaraudtee AS on olnud jõulised, aga konstruktiivsed partnerid. Tallinna Männiku asumisse on rajatud uus Valdeku peatus. Pääsküla suunal on valmimas ootekojad, mille puudumine on pikalt palju poleemikat tekitanud. AS-i Eesti Raudtee eestvedamisel toimuvad kõikides Nõmme koolides ohutuskoolitused. Viljandi suunal on Liiva jaama juurde rajatud korralik tunnel, mis tõstab oluliselt piirkonna turvalisust.\nKui aga vaadata raudteekoridorist natukene kaugemale, siis hakkab eelpool kirjeldatud positiivse arengu kuvand lagunema. Viimane selle kohta näide oli Järve keskuse taguse ülekäigu sulgemine. Mis pika ponnistamise tagajärjel tehti see ikkagi korda ja avati uuesti liiklusele. Leidis kinnitust ütlus, et aed peab ainult loomi. Inimesed ennast loomadeks ei pidanud ning avaldasid aktiivselt protesti, sest nende tavapärane liikumistee oli läbi lõigatud. Sarnase reha otsa on astumas Edelaraudtee AS Järve keskust ja Liiva asumit ühendava Rulli raudteeülekäigu juures.\nTallinna samatasandiliste raudteeülekäigukohtade liiklusintensiivsuse selgitas Teede Tehnokeskus AS välja 2019 aastal. Uuringu tulemused on kergesti leitavad \nTallinna uuringute infosüsteemist\n. Vaadeldud 27 Tallinnas asuvast ülekäigust oli Rulli 1086 jalakäija ja jalgratturi ületusega kasutusintensiivsuselt 11. kohal. Ronge sõitis sellel suunal päeva jooksul aga ainult 34. Võrdluseks olgu toodud ainult 281 ületusega Jannseni ülekäik, kus samal perioodil sõitis mööda 138 rongi. Nüüdseks on Pääsküla ja Paldiski liinile lisandunud rongide tõttu see võrdlus veelgi tugevamalt viimati mainitud liini kasuks kaldu.\nMõistan, et Edelaraudtee AS ning tarbijakaitse ja tehnilise järelevalve amet vaatavad ohutust kitsalt raudteekoridori seisukohast ega pea vastama küsimusele, kas teekond jääb terviklikult tulevikus jalakäijale ja kergliiklejale sama ohutuks ning meeldivaks või muutub ühes või teises suunas.\nKüll aga on võimalik Edelaraudtee AS-il ning tarbijakaitse ja tehnilise järelevalve ametil kirjeldada, milles seisneb Rulli ülekäigu ohtlikus ning millisel määral on ohutum sellele alternatiiviks pakutud Viljandi maantee ääres asuv ülekäik, mida 2019. aasta uuringu järgi ületas päevas viis korda vähem inimesi. Seda on proovitud ka teha, kuid minu hinnangul ei ole see siiani õnnestunud.\n\"Liinidele on lisandumas veelgi ronge ja raudtee eesmärk on keskkonnasõbraliku alternatiivi pakkumine ja üldse ühe mugava ja romantilise liikumisviisi võimaldamine.\"\nJääb küsimus, kas tulevikus liidab raudtee kogukondi kokku ning tekitab võimalusi või lõikab harjumuspärased teekonnad läbi ja veeretab teele takistusi. Liinidele on lisandumas veelgi ronge ja raudtee eesmärk on keskkonnasõbraliku alternatiivi pakkumine ja üldse ühe mugava ja romantilise liikumisviisi võimaldamine. Seega esitan väga otsese küsimuse Edelaraudtee AS-ile ning tarbijakaitse ja tehnilise järelevalve ametile: kas sulgeme 22. novembril Rulli tänava ülekäigu ning suuname seda igapäevaselt ületanud 1100 kohalikku ja piirkonnas tööl käivat inimest kuhugile mujale? Või mõtleme veel ning ei keera inimeste usaldust prügimäele jõudva vaiba vahele.\nVõiks vastata tõele, et mina, veel mõned linnaosavalitsuse ametnikud ja kohalikud elanikud lihtsalt ei taha Rulli ülekäigu sulgemise vajalikkusest aru saada. Teisalt ei saa aktsepteerida, et seda vajadust ei ole suudetud piirkonna elanikele ja Nõmme linnaosa valitsuse töötajale selgeks teha. Meie eesmärk ei ole kiuslikku jonni ajada, vaid leida mõistlik lahendus. Ei ole välistatud, et juba tehtud sulgemise otsus on ainuõige, kuid sellisel juhul peab selle selgeks tegemine olema võimalik ka piirkonna elanikele ning omavalitsuse esindajatele.\nPalun eelnevast lähtudes viimast korda Edelaraudtee AS-il ning tarbijakaitse ja tehnilise järelevalve ametil selgitada, kuidas planeeritud muudatus antud piirkonna raudteekoridoris turvalisust tõstab. Siinkohal peab amet silmas pidama sedagi, milline on Rulli ülekäigu roll üldises raudtee ohutuse küsimuses ning võrdluses teiste sarnaste asukohtadega.\nOlen veendunud, et nii raudteel kui ka rööbastarnspordil üldiselt on Eesti vaates suur potentsiaal. Nende tulevaste arengute ootuses peame vastama ühele küsimusele. Kas tulevikus hakkab raudtee kogukondi liitma või lahutama? Esimene seda puudutav otsus on võimalik teha kohe ning Rulli ülekäik sulgeda või avatuks jätta.\n "
        },
        {
          "päis": "Kallas: lepitaja ettepanek nõuaks õpetajatele lisaraha, mida pole",
          "sisu": "Riiklik lepitaja tegi ettepaneku tõsta õpetajate töötasu alammäära kvalifitseeritud õpetajatele 4,3 protsenti ja kvalifikatsioonita pedagoogidele 1,77 protsenti. Haridus- ja teadusminister Kristina Kallase (Eesti 200) sõnul pole töötasu alammäära erinev tõstmine uuel aastal võimalik.\n \nKallas selgitas, et lepitaja ettepanek eeldaks põhikooli- ja gümnaasiumiseaduse muutmist, mida ei ole võimalik sel aastal enam teha. \"Samuti tähendaks õpetajatele erineva alammäära kehtestamine lisavajadust 12 miljonit eurot, mida aga riigieelarve suur puudjääk järgmisel aastal ei võimalda,\" tõdes minister. \nLepitaja ettepanek oli ka, et tuleks alustada ministeeriumi, Eesti haridustöötajate liidu, kohalike omavalitsuste ühenduste ning erakoolide pidajate vahel läbirääkimisi ja moodustada ühised töörühmad. Selle ettepaneku võttis haridus- ja teadusminister vastu. \n\"Kohtusime õpetajate esindajate ja omavalitsuste liidu esindajatega ning oleme kõik valmis istuma läbirääkimiste laua taha ja alustama konsultatsioone pikaajalisema haridusleppe sõlmimiseks. Kokku on vaja leppida kolmes teemas, mis õpetajate järelkasvu ja palgatoetust puudutavad: palgatoetuse kasv omavalitsustele aastani 2027,  koolivõrgu korrastamine ning õpetajate karjääri- ja palgamudeli kokku leppimine. Neid muudatusi saab teha ainult kõigi osapooltega ühiselt,\" sõnas Kallas.\n  \nHaridus- ja teadusminister alustab lähiajal läbirääkimistega ja soovib leppida kohalike omavalitsuste, erakoolide esindajate ja õpetajate ametiühinguga kokku pikaajalisem plaan 2025-2027. aastate õpetaja palgakasvuks. Läbirääkimistel tuleb kõnelda nii karjäärimudelist, koolivõrgust, kui õpetajate palgatoetusest. 2024. aasta alguseks töötab ministeerium omalt poolt välja õpetaja karjäärimudeli koos koormuse arvestuse ja palgaastmestikuga. Karjäärimudeliga luuakse diferentseerituse seos õpetaja professionaalsuse kasvuga. Omavalitsustega tuleb jõuda ka kokkuleppele, koolivõrgu reformi teemal, kus säiliksid kodulähedased kuueklassilised koolid ja gümnaasiumiastme õppe korraldamise vastutus läheks riigile üle. \nTäna moodustab õpetajate arvestuslik keskmine palk 112 protsenti Eesti keskmisest, eesmärk on jõuda 120 protsendini 2027. aastaks. Minister soovib valitsuselt mandaati läbirääkimiste alustamiseks, et oleks kindlus, et valitsus leiab õpetajate tulevaseks palgatõusuks vahendeid.\nHaridus- ja teadusministeerium saatis riiklikule lepitajale kolmapäeval omapoolse vastuse. Nüüd on lepitajale võimalik välja tulla veel ühe ettepanekuga. Kui riiklik lepitaja peab protsessi lõppenuks, siis allkirjastatakse erimeelsuste protokoll.\n "
        },
        {
          "päis": "Uudne teadustöö pakub nippe aariate arusaadavamaks muutmiseks",
          "sisu": "Ooperilauljatele heidetakse ikka ja jälle ette, et nende lauldud tekst jääb kuulajatele arusaamatuks. Eesti Muusika- ja Teatriakadeemia ning Tallinna Tehnikaülikooli teadlaste ühistöö aitab nüüd mõista selle juurpõhjuseid ja visandab strateegiad laulu arusaadavamaks muutmiseks.\n \nTöö juhtivautor, Eesti Muusika- ja Teatriakadeemia professor Allan Vurma rõhutas, et ooperilauljate esitatud teksti arusaadavus on oluline, kuid ei pruugi olla alati peamine. Ühtlasi on ajastute lõikes arusaadavuse tähtsus märgatavalt muutunud. \"Näiteks renessansslikes kirikulauludes võis olla üksteise peal samaaegselt mitu teksti. Neist oligi väga raske aru saada. Siis tekkis aga Põhja-Itaalias hulk vihaseid mehi, kes tahtsid teha kõike teistmoodi. Nad soovisid jäljendada Antiik-Kreekat, kus oligi korraga üks inimene, kes oma tundeid sügavalt väljendas,\" tõi professor näite.\nLiiatigi kujutab aariate esteetiline ilu ja nauditavus ning teksti arusaadavus alati teatavat kompromissi. \"Klassikalise laulu puhul on hääle iluvoolavus koos puhtalt abstraktse muusikalise kvaliteediga väga olulisel kohal. Teksti selgemalt esitada püüdes võivad need hakata üksteist sööma,\" nentis Vurma. Sellele vaatamata on nii lauljad, lauluõpetajad kui ka hiljutisemal ajal muusikateadlased üritanud leida nippe, kuidas saaksid lauljad end soovi tekkides selgemalt väljendada.\nEnamasti on põhinenud selle tulemusel kujunenud strateegiad aga isiklikul kogemusel. Kohati on olnud need seejuures ka üksteisele vasturääkivad. Sellele lisaks jätab õpetamisstiilidele ja jagatavatele tarkuseteradele oma jälje valdkonna konkurentsitihedus. \"Lauljad püüavad leida isikupäraseid lahendusi. Nad võivad teha koostööd, aga nad on samal ajal rivaalid. Sageli on neile oluline, et just nende sõna peale jääks,\" laiendas professor.\n\"Lauljad püüavad leida isikupäraseid lahendusi. Nad võivad teha koostööd, aga nad on samal ajal rivaalid.\"\nErapooletuma ja objektiivsema pildi saamiseks otsustas Vurma koos Tallinna Tehnikaülikooli vanemteaduri Einar Meistri ja oma teiste kolleegidega värvata kümme ooperilauljat. \"Nad osalesid hea meelega, kuid selle oma põhitöö kõrvalt tegemine kujunes raskeks. Sageli on ooperilaul ka küllaltki füüsilisem nii et seda võrreldakse tippspordiga,\" meenutas professor. TTÜ-s tehtud salvestiste analüüsidest selgus, et just nagu tippspordis, annab ka ooperilaulus tõesti midagi alati lihvida. Kaduma kippuvad häälikud pole vaid tähelepaneliku kuulaja meelepett.\nKuigi laulmisel kasvas nii vokaalide kui ka klusiilide ehk sulghäälikute intensiivsus, jäi see analüüsi põhjal viimaste puhul tagasihoidlikumaks. Mehhanistlikus mõttes on see mõistetav. Vokaalide puhul sünnib heli kiiresti avanevate ja sulguvate häälekurdude vahelt paiskuvatest õhupahvakutest. Teisisõnu tõlgenduvad võimsad kopsud ja treenitud hääleaparaat sirgjoonelisemalt vokaalide kandvuse kindlustavateks järskudeks õhupahvakuteks. Sopraneid aitab kõrgetel nootidel vokaalide kandvamaks muutmisel veel lahtisem suu. Viimaks tulevad appi ka pingsamad häälekurrud.\nSulghäälikuid vokaalide moodi laulda ei saa. Mürapurse tekib nende hääldamisel hoopis õhusurve plahvatuslikust vabanemisest sulu taga. See tekitatakse kas huultega \n/p/\n puhul, keele ja ülemiste esihammaste sompude kontaktiga\n /t/\n hääldamisel või keele ja pehme suulae vahelise kontaktiga\n /k/\n hääldamisel.\nEriti tõsist väljakutset kujutab arusaadavus naistele. \"Kõrge põhitoon tähendab, et vokaale pole võimalik puhtobjektiivselt eriti eristatavalt laulda. Selle kruttimiseks on teatud võimalusi ja nippe, kuid puhtobjektiivselt kaob sellest häälest informatsioon ära,\" nentis Meister.\n\"Arusaadavuse probleem jääb meid alati saatma. Sellel on oma hind, kui keegi mu kõigist sõnadest aru saab.\"\nTehtud tajukatsetest selgus, et klusiilide äratundmist parandas vokaale-klusiil-vokaalide ühendites nende intensiivsem hääldamine. Nii Vurma kui ka Meister tõdesid aga, et sellega saab minna vaid teatud piirini. \"Arusaadavuse probleem jääb meid alati saatma. Sellel on oma hind, kui keegi mu kõigist sõnadest aru saab. Aarias on hääle ja muusika kvaliteedi esile toomine esmatähtis,\" viitas professor.\n\"Meie lõppeesmärk pole luua ooperilauljatele uued õpetamismetoodikad, mille tulemusena on kõik hoolimata ruumi akustikast väga hästi arusaadav. Püüame oma tööga lauljatele ja õpetajatele selgitada, miks arusaadavus erinevates akustilistes kontekstides hävib,\" kinnitas Meister.\nNäiteks selgus värskest tööst, et kuulaja tunnetab tugevama häälduse mõju eeskätt siis, kui lauldakse kõlavas ruumis. Näiteks kirikus või suures saalis kipub klusiilide tajumist häirima just eelnenud vokaali järelkõla. Samasugune mõju on orkestrisaatel. \"Mida suurem on reverberatsioon, mida kajavam on saal ja mida kaugemal me muusikutest oleme, seda olulisemaks see tahk arusaadavuse juures muutub,\" sõnas Vurma.\nKuivas akustikas eristasid kuulajad klusiile seevastu suhteliselt hästi isegi juhul, kui need kõlasid vokaalidega võrreldes palju vaiksemalt. \n/t/\n ning\n /p/\n olid juhusest paremini äratuntavad isegi siis, kui klusiili plahvatus sootuks puudus. Sel juhul aitas kuulajaid arvatavasti liuglev heli, mis tekib suu ja keele liikumisel klusiili hääldamise asendist järgneva vokaali hääldamise asendisse. \n/k/\n-d siiski kuulajad ilma plahvatushelita ära ei tuntud. Teisalt hakkas liiga tugev plahvatus häälikute tuvastamist segama, seda eriti \n/p/\n puhul.\n\"Klusiilide puhul pole see mängumaa paratamatult sedavõrd suur. Ent juba see, kui meil on objektiivsem teadmine piiridest ja julgus nendeni minna, võimaldab teha põhjendatumaid kunstilisi otsuseid,\" lisas professor.\n\"Juba see, kui meil on objektiivsem teadmine piiridest ja julgus nendeni minna, võimaldab teha põhjendatumaid kunstilisi otsuseid.\"\nNii abistavad näiteks tippdirigente praegu sageli käputäis inimesi, kes talle proovide ajal saali eri nurkadest tagasisidet annavad. Nende sisend on aga taaskord subjektiivne. Puhttehniliselt saaks teha seda ka kõnesünteesi meetoditega. \"Nii kaugele me veel ise mõelnud pole, kas võiks luua näiteks rakenduse, mis proovi ajal kontserdisaali eri punktides akustilist signaali mõõdaks ja selle põhjal lauljatele tagasisidet annaks. See võiks olla aga huvitav idee,\" mõtiskles Meister. Samas tuleb sellegi puhul alati arvestada, et laulja annaks objektiivset laadi infole kunstilise hinnangu.\nKokkuvõtlikult näitab aga töö Vurma ja Einar Meistri sõnul ilmekalt, kuidas õigus võib olla nii neil lauljatel ja lauluõpetajatel, kes väidavad, et \n/k/\n-d,\n /p/\n-d ja\n /t/\n-d ei tuleks hääldada laulmisel tugevamini kui kõnelemisel, kui ka neil, kes arvavad, et laulja peaks konsonante hääldama tavalisest jõulisemalt. Kõik sõltub kontekstist.\n\"Lauluõpetajate ja lauljate varasemad kogemused võivad olla sedavõrd erinevad ja nende maailmad niimoodi lahknenud, et nad ei märka eri võimalusi enam nii hästi. Me näitame aga, et mõlemad lahendused töötavad. Need annavad lihtsalt natuke erineva kõlaga väljundi ja neist strateegiatest on kasu eri kohtades,\" sõnas Allan Vurma.\nUuring ilmus \najakirjas The Journal of the Acoustical Society of America\n. Sama teemat käsitlev artikkel ilmub detsembris ka teadusajakirjas Mäetagused.\nEesti Muusika- ja Teatriakadeemia professor Allan Vurma (paremal) ja Tallinna Tehnikaülikooli vanemteadur Einar Meister.\n Autor/allikas: \nERR\n "
        },
        {
          "päis": "Riik loodab veenda ettevõtjaid säilitama reservväelaste palga õppuste ajaks",
          "sisu": "Kuigi juba praegu enamik ettevõtjaid katavad õppusele läinud reservväelasest töötaja palga ei tee seda kõik. Kaitseministeerium loodab veenda pea kõiki ettevõtjaid palga säilitama.\n \nÕppekogunemistele ilmub tavapäraselt 60 protsenti või veidi rohkem kutsutud reservväelastest. Peamised kolm põhjust, miks reservväelased kohale ei tule, on kas perekondlikud kohustused, tervisemured või tõsiasi, et nädal või kaks töölt eemal on paljude jaoks paraku suur rahaline kulu. Selle aja eest võib palk jääda teenimata ning riigi makstud tasu õppusel osalemise eest ei ole võrreldav.\n\"Kuskil 65 kui 66 protsenti on need ettevõtted, kes ütlevad, et meie oleme valmis tasustama oma reservväelastele palga õppekogunemiste perioodiks. Umbes 20 protsenti ütlevad, et nemad ei ole valmis seda tegema. Alles jääv 15 protsenti ütlevad seda, et neil ei ole ühtegi reservväelast tööl. Meie eesmärk on see, et aastaks 2027 on meil 90 protsenti tööandjatest valmis reservväelastele tasustama osalemist õppekogunemistel,\" ütles kaitseministeeriumi kaitsetahte arendamise osakonna juhataja Martin Reisner.\nNäiteks tasub turvateenuseid pakkuv ettevõtte G4S reservväelaste palga õppuste ajal juba 10 aastat. Tänavu säilitati nii üle 70 töötaja palk. Kuigi G4S Eesti juhatuse liige, ise ka reservväelane Villu Õun ei taha öelda kui suur kulu see neile on, ei ole see väike summa.\n\"Soomes on kohustus tööandjatel säilitada reservistide palk. Kui see meie ühiskonnas tekitaks parajat paanikat või pahameelt, siis soomlased teevad seda suurima heameelega. See on nende jaoks suur au. Mina isiklikult näen, et Eesti võiks saavutada sama taseme ühel ilusal päeval,\" ütles Õun.\nPõhimõtteliselt on eesmärgiga päri ka Eesti Kaubandus-Tööstuskoja peadirektor Mait Palts, kuid ütleb, et seda ei peaks tingimata tegema seaduse sunniga. Aitaks ka kui riik tuleks vastu maksusoodustusega.\n\"Tööandja inimesele, kes on töölt eemal haiguse tõttu, saab hüvitada haigekassa hüvitise ja keskmise töötasu vahe ja saab teha seda nii, et sealt sotsiaalmaksu ei arvestata. Ma arvan oleks õige rakendada samasugust põhimõtet,\" lausus Palts.\nEsialgu ministeerium seadust muutma ei rutta. Esmalt proovitakse ettevõtjatega rääkida ning tutvustada reservväelaste toetamise vajadust. Reisner samas tõdeb, et seatud eesmärk on ambitsioonikas. Seega võib tulevikus olla vaja suuremat riigi panust.\n\"Saab rääkida maksusoodustustest, saab rääkida erinevatest erisustest, aga ka sellest, et tõsta õppekogunemiste tasusid. Variante on tõepoolest palju,\" ütles Reisner.\nKuid ainult teadlikkuse tõstmisega on ilmselt kõigi ettevõtjateni raske jõuda.\n\"Miks see ambitsiooni tase ei ole 100 protsenti? On neid inimesi, kellel on põhimõtteline vastuseis riigikaitsele. Ettevõtte juhid, kellel on muukeelne taust, muud rahvustunnused, siis nende valmidus riigikaitset toetada on kuskil 20 protsenti madalam. Loomulikult on ka nendega vaja tööd teha,\" lisas Reisner.\n "
        },
        {
          "päis": "Raadiouudised (22.11.2023 09:00:00)",
          "sisu": ""
        },
        {
          "päis": "Kaotusseisu jäänud Flora alistas Tammeka neljaväravalise eduga",
          "sisu": "Teisipäeval pandi Tartu Annemõisa jalgpallihallis naiste Meistriliiga 25. voorule punkt, kui omavahel läksid vastamisi Tartu JK Tammeka ja Tallinna FC Flora. Kuigi kodunaiskond haaras kohtumises juhtohjad, tuli lõpuks tunnistada vastase 6:2 paremust.\n \nNaiskonnad suutsid pooltunnini hoida oma kaitseliini korras ja väravaesise puhtana. Esimese eksimuse lubasid endale Flora naised, kui valesöödu järel sattus pall Marie Kiiviti jalale, kes end löögile mängis ning nahkkera väravavahi kõrvalt viimase selja taha saatis. Viigivärava sai Flora kirja esimese poolaja teisel lisaminutil, kui Lisette Tammik tõstis palli Vlada Kubassovale jooksu peale ning too värava eest nahkkera ristnurka lennutas. Vaheajale läksid naiskonnad seisuga 1:1, vahendab \njalgpall.ee\n.\nTeisele kolmveerandtunnile tuli näljasemalt vastu Flora, kes uue käigu sisse pani ning Tammeka väljaku poolel ohtlikke momente tekitas. Juhtvärava lõi Flora 55. minutil, kui Mari Liis Lillemäe tsenderduse järel värava ees lahtiseks jäänud pallile sai jala vahele Egle-Eliise Kurg. Edu duubeldati viis minutit hiljem sarnase stsenaariumi järgi: Lillemäe tõusis paremalt äärelt, tsenderdas värava alla ning seal pääses kaitsjate vahelt löögile Getter Saar. Oma teise ning Flora neljanda tabamuse vormistas 78. minutil Kurg. Kümne minuti pärast suutis Tammeka kaotusseisu vähendada, kui kauglöögist näitas resultatiivsust Carola Erik.\nKodunaiskonna tabamusele oli vastus olemas Tammikul, kes 90. minutil karistusalast palli rahulikult värava vasakusse alla nurka saatis. Kohtumise lõpptabamuse eest kandis viiendal üleminutil hoolt Jessika Uleksin.\nNaiste meistriliigas on mõlema naiskonna saatus selge: Flora on 75 punktiga võitnud meistritiitli, Tammeka, kes on kogunud 44 silma, on kindlustanud endale kolmanda koha.\nMeistriliiga viimase vooru kohtumised mängitakse pühapäeval, 26. novembril kell 12.\n "
        },
        {
          "päis": "Jooksufanaatik Joonas Mengel jookseb Eestile tiiru peale",
          "sisu": "Mengel seadis omale 100 eesmärki, mis enne surma ja järgmise nelja aasta jooksul täita tuleb teha ning üks neist oli ka Eestile joostes tiiru peale tegemine.\n \n\"Hetkel olen kuskil 20 kilomeetrit Rakverest. Ehk siis kuskil Tapa ja Rakvere vahel. Ma täpselt ise ka ei tea, ma lihtsalt jooksen,\" ütles Mengel \"Terevisiooni\" stuudiole.\n\"Täna on lühike eesmärk: 20 kilomeetrit Rakverre joosta.\" Alguses oli Mengeli eesmärk natuke üle 50 kilomeetri päevas. Viimase paari raskema päeva tõttu on ta eesmärki langetanud, aga proovib nüüd jälle 50 kilomeetri juurde tagasi jõuda.\n\"Alustasin Pärnu lähedalt, jooksin Tallinnasse välja ja nüüd olen peaaegu Rakveres ehk siis viimase kuue päevaga on juba 260–270 kilomeetrit jalgades. Miks ma teen seda? Üks vastus on, et ma tahan teada, kas ma saan hakkama, sest ma arvan, et ei saa ja sellepärast ma tahangi teha,\" selgitas Mengel.\n\"Pikem vastus on see, et kaks aastat tagasi tegin sellise asja nagu \nbucket list \nehk ma kirjutasin välja 100 asja, mida tahan kogeda või teha enne, kui ma ära suren. Tähtajaks panin neli aastat ehk kõik sada asja tuleb selle ajaga ära teha. Peale sellega alustamist on mu elu heas mõttes pea peale pööratud,\" ütles ta.\nEnamuse ajast on mees üksi jooksnud. \"Vahepeal on kaks sõpra kaasa jooksnud. /.../ Nad aitasid mind kahel kõige raskemal päeval lõppu,\" ütles Mengel ja kutsus üles ka teisi eestlasi jooksuga liituma. \"Kui keegi tahab jooksma tulla, siis palun tulge. Mu tempo on väga aeglane, nii et ma eest ära ei jookse. Kui keegi näeb mind võib hõigata, signaali lasta, lehvitada, sest viimased kuus päeva on väga rasked olnud,\" naeris Mengel.\nKui Eestile tiir peale tehtud, võtab Mengel kuus päeva puhkust ja läheb siis Tallinnasse maratonil osalema. \"Kui see ka tehtud saab siis ma hakkan Guinnessi rekordiks ette valmistuma. Ma pean õppima hinge kinni hoidma ja kaardi pakki meelde jätma. Eesmärk on jätte kõige rohkem kaarte vee all ühe hingetõmbega meelde.\n "
        },
        {
          "päis": "Vene võimud süüdistavad kehvas demograafilises olukorras sõja asemel aborte",
          "sisu": "Venemaal arutatakse abordireeglite karmistamist ning osades oblastites soovivad kubernerid neid täiesti keelustada. Ekspertide sõnul on abortide arv Venemaal ajalooliselt madalaimal tasemel ning demograafiliste probleemide põhjused on mujal.\n \nViimase kuue kuu jooksul nõustusid erakliinikud kolmes Venemaa oblastis vabatahtlikult lõpetama abortide tegemise pärast seda, kui vastavat muutust nõudis õigeusu kirik. Veel kaks oblastit kehtestasid trahvid naiste abortide tegemiseks mõjutamise eest.\nVeel ühe oblasti kuberner pakkus välja keelata riigi omandis haiglatel abortide tegemise. Venemaa terviseministeerium pakkus välja piirata ligipääsu abordiravimitele. Parlamendisaadikud aga arutavad abortide tegemise keelustamist abielus olevatel naistel ilma abikaasa nõusolekuta. Kaalumisel on ka abordi keelustamine kaheksa raseduse nädala järel praeguse 12 nädala asemel.\nAborditeemat peetakse seotuks Venemaa presidendivalimistega. Vene president Vladimir Putin nimetas aborte teravaks probleemiks ja loetles võimalike lahendustena abordiravimite müügi keelustamist ning lastele mõeldud teenuste parandamist, mis peaks mõjutama naisi rohkem sünnitama.\nOmeti väidavad eksperdid, et abortide arv Venemaal on tegelikult madal ning demograafiliste probleemide põhjus võib peituda hoopis Putini alustatud sõjas Ukraina vastu, milles sai okupatsioonisõduritena surma üle saja tuhande Venemaa mehe ning sajad tuhanded inimesed otsustasid riigist emigreeruda.\nNii ütles varem Venemaa statistikaametis Rosstat töötanud sõltumatu demograaf Alexey Raksha, et sündimuse ja abordimäära vahel puudub seos.\n\"See on religioosne küsimus või väärtusküsimus. Sel pole demograafiaga mingit pistmist,\" \nütles Raksha Financial Timesile\n.\nDemograafi sõnul langes abortide arv Venemaal oluliselt viimase kolmekümne aasta jooksul. Kui 1988. aastal tehti Venemaal üle nelja miljoni abordi, siis 2022. aastal vähenes nende arv 300 000-ni, millest ainult 180 000 tehti naise soovil ja mitte meditsiinilistel põhjustel.\nSeda enam, abortide määr alla 25-aastaste naiste seas oli madalam Venemaal kui näiteks Euroopa Liidu sama eagrupi naiste seas.\n\"On väga veider, et abortide arv on ajalooliselt madalaim, kuid samal ajal on arutelude intensiivsus ajaloo kõrgeim,\" ütles Raksha.\nDemograaf vihjas, et tegemist on katsega viia rahva tähelepanu teistest teemadest kõrvale.\nOtsekohesem oli inimõigusjurist Alena Popova, kes nimetas arutelu abortide üle populistlikuks katseks viia tähelepanu sõjast eemale.\n\"Sõda on sündimuse languse põhjus. Meeste arv väheneb samuti sõja tõttu. Aga meile öeldakse, et süüdi on abordid,\" kirjutas ta oma sotsiaalmeediakontol Telegramis.\nSiiski võib Putin abordidiskussioonist ka päriselt kasu lõigata, ütleb mõttekoja Carnegie Russia Eurasia Centre teadur Tatjana Stanovaja.\n\"Arvamusküsitlused näitavad, et venelased on abortide keelustamise vastu, kuid abordipiirangute poolt. Kõik, mis praegu toimub, on seotud selle kontseptsiooniga ega valmista probleeme Putinile,\" ütles ta.\nViimati olid abordid Venemaal keelatud Stalini valitsemise ajal.\n "
        },
        {
          "päis": "Semiootikud: vandenõuteooriatele annavad väe ja sisu mõrad ühiskonnas",
          "sisu": "Vandenõuteooriad pole enam ammu kildkondlik nišiteema. Euroopa Sotsiaaluuringu järgi usub 30 protsenti eestlastest, et maailma valitseb üks väike salajane ühing. Sellest, kust vandenõuteooriad tulevad ning kuidas neid ära tunda, käisid oma värske raamatu valguses rääkimas Tartu Ülikooli semiootikud Mari-Liis Madisson ja Andreas Ventsel.\n \nKui argises kõnepruugis samastatakse vandenõuteooriad kõikvõimalike spekulatsioonide ja kumuga, siis tegelikult on nad vandenõudest jutustavad lood, milles kujutatud pahalaste tegevusel on kolm tunnust: tahe põhjustada kannatusi, huvi kahjustada mõnda konkreetset või laiemat ühiskondliku rühma ning salajasus. \nSemiootika tööriistakast annab ligipääsu vandenõuteoreetikute strateegiliste eesmärkide ja laiema loo mõistmisele.\nLevinumad süžeeliinid keerlevad ümber Kennedy, vabamüürlaste, juutide, islamofoobia ja George Sorose. Viimasel ajal on suureks teemaks inimtekkeline kliimamuutus.\nVandenõuteooriate levik ei ole ühiskondlike hädade põhjus, vaid sümptom, mida soodustavad katastroofid, kriisid ja konfliktid.\nVandenõuteooriatest on ohtlik mõelda kui mustvalgelt defineeritud halvast. Sageli käib nendega kaasas rõõm, nali ja võimalus kanaliseerida sotsiaalset pettumust.\nInternetiajastul on vandenõuteooriate süžeed üleilmselt ühtlustunud ning suuremad erinevused puudutavad lugude pikkust ja šabloonidesse paigutatud kurjameid.  \nVandenõuteoreetikutega vaidlemise asemel tuleks tähelepanu pöörata ennetustegevusele nagu eelkummutamine ja infokirjaoskuse parendamine.\nVandenõteooriad näivad infoühiskonnas sisse pressivat nii uksest kui aknast. Mõistet kasutatakse sõimusõnana parlamendis oponentide ründamiseks, katusterminina, et kirjeldada lamemaalasi või reptiilirahvast, aga ka metafoorselt, et viidata kellegi õõnestamiseks mõeldud salanõule. Teie kirjutasite vandenõuteooriatest koos Mihhail Lotmaniga raamatu \"Varjatud märgid ja salaühingud. Vandenõuteooriate tähendusmaailm\", mis on vist sel teemal esimene põhjalik eestikeelne populaarteaduslik uurimus. Kui vandenõuteooriate tähendus on argikasutuses ise nii killustunud, siis mida te oma raamatus ikkagi vandenõuteooriate all silmas peate?\nMari-Liis Madisson\n: Vandenõuteooria on narratiiv, lugu või seletus, mida inimesed hakkavad enamasti jutustama, kui toimub midagi, mida tajutakse ebameeldivana. Tavaliselt lähevad selliste sündmuste või olukordade seletamiseks lahti lood, kus nähakse sündmuste taga varjatud gruppide manipulatsioone. Vandenõuteooriate juures on mõned tingimused, mis peavad alati olema täidetud, et mingi seletus kvalifitseeruks just vandenõuteooriaks. \nEsiteks tahtlik pahategemine. Arusaam, et pahalased ei tee midagi juhuslikult, vaid kõige taga on teadlik kannatuste põhjustamine. Enamasti on pahalaste eesmärgid globaalsed: haarata võim ja  hävitada sellele vastanduvad jõud. Teine on salajasus või varjatus. Salanõu peab toimuma nii, et suurem osa ühiskonnast sellest aru ei saaks. Tihti eeldatakse, et pahalased suhtlevad salamärkide vahendusel ja peidavad neid agaralt. Kolmas tingimus on, et kurjamid peavad ohustama suurte inimrühmade heaolu. Ehk kui naabrid omavahel vägikaigast veavad ning mingeid varjatud trikke ja pettust teevad, siis see ei ole vandenõu. Ohus peab olema mõni ühiskondlik rühm, kus ohvreid on tavaliselt sadu kuni miljoneid.\nAndreas Ventsel\n: Tänapäeval räägitaksegi väga tihti vandenõuteooriate sildi all sündmustest ja mahhinatsioonidest, mis tegelikult ei liigitu vandenõuteooriateks, näiteks Elvise surmast. Kus on siin pahategu ja millist kasu Elvis sellest saab? Reptiilid, kes ehitasid Egiptuse püramiidid. Tore teada, aga milline on siin kahju ühiskonnale tervikuna. Täpselt samuti Eesti kontekstis relevantne lamemaa – väga raske on ära tunda mingeid kurjameid või nende salasepitsusi. Pigem on need kõik lihtsalt kuulujutud. Seega on vandenõuteooria üks seksikas termin, mida kiputakse kriitikavabalt tähelepanu püüdmiseks liigkasutama.\nMari-Liis Madisson\n: Vandenõuteooriast on saanud sünonüüm igasugusele umbluule. Sinna alla lähevad paranormaalsete nähtuste seletused, lihtsalt valed ja vahel mingite esoteeriliste praktikatega seotud uskumused. Samas juhtub see igasuguste mõistetega. Akadeemilises uurimuses kasutatakse neid konkreetsemalt ja kitsamalt, aga jõudes laiemasse kasutusse, põgenevad nad esialgsest kontekstist.\nKõik kolm raamatu autorit on diplomeeritud semiootikud. Millise erilise sissevaate annab vandenõuteooriatesse semiootika? Miks on semiootiku tööriistad vandenõuteooriatega tegelemiseks vahedad? \nMadisson\n: Minu jaoks on alati inspireeriv olnud üks Mihhail Lotmani mõte, milleni ma jõudsin õpingute alguses. Ta ütles, et semiootika ei tegele maailmaga kogu selle keerukuses, vaid üksnes maailma märgiliste mudelitega. Seega see reaalsus, mis jääb keele piiride taha, meid professionaalselt eriti ei huvita. Vandenõuteooriate puhul on samamoodi – me uurime seletusi ja lugusid keele laiemas mõttes ehk kuidas neid on jutustatud pildiliselt ja sõnaliselt. Meid huvitab, kuidas on erinevaid meediume kokku põimitud või missuguseid vorme kasutatud ja kuidas on vandenõulasi kujutatud. \n\"Mustvalge maailmapilt vandenõuteooriatest mõtlemisel võib ise olla pooleldi vandenõuteoreetiline ja süvendada polariseerumist.\"\nSemiootiku jaoks on hästi oluline eristada süžeed ja faabulat – milline on sündmuste kunstiline esitatus mõnes konkreetses tekstis ja missugune on kronoloogiline sündmuste käik. Või näiteks, milline on jutustaja positsioon jutustatava loo suhtes. Vandenõuteooriate puhul jääb näiteks tihti tähelepanuta, et jutustajale tegelikult ei sümpatiseeri vandenõuteoreetikute ideed. Neid levitatakse hoopis eesmärgiga näha auditooriumi reageerimas.\nLisaks huvitab semiootikuid vandenõust enam laiem lugu. Olen ise tihti kohanud, et inimene kuuleb, et uurin vandenõuteooriaid ja siis on esmane reaktsioon: \"Vau, nii äge, et ülikoolis seda uuritakse, tahan ka tulla semiootikat õppima\". Tavaliselt kaob see entusiasm, kui ütlen, et mind huvitavad konkreetsetest vandenõudest rohkem vandenõuteooriad. \nVentsel\n: Oluline on ka see, et eriti tänapäeval veebisuhtluse kontekstis saab semiootika tööriistadega näidata, milliste märksõnadega erinevate süžeeliinide vahel seoseid luuakse ehk kuidas koonduvad suuremad narratiivid. Tegeleme ise erinevate projektide raames strateegilise kommunikatsiooni ja infomõjutustegevuse uurimisega. Ka seal saab semiootikaga uurida, millised on diskursiivsel tasandil eri vandenõulugude strateegilised eesmärgid ehk mida üks või teine strateegiline toimija, olgu see riik, partei või vandenõuteoreetik, võiks oma tegevusega saavutada. Neid eesmärke võib omakorda olla must miljon – vastase õõnestamisest kuni enda minapildi positiivse konstrueerimiseni. \nMida me semiootikas ei uuri, on vandenõuteooriatesse uskumine. Seda on mitmel põhjusel raske teha. Näiteks kui mingi vandenõuteooria osa on usutav, siis ei tähenda see, et inimesed ka vandenõuteooriat päriselt usuvad. Paljudel juhtudel sisaldavad vandenõuteooriad täiesti adekvaatseid fakte, aga ka selgelt ülevõimendatud tõlgendusi. Mõnda vandenõuteooria elementi usun ma isegi. Näiteks see, et Kennedy tapeti, on fakt, aga taustsüsteem, millega atentaati selgitatakse, on omaette küsimus. \nMadisson\n: Mulle meeldib, et semiootika annab vandenõuteooriate uurimisel teatava vabaduse. Näiteks erinevalt sotsiaalpsühholoogidest või politoloogidest ei pea me otsustama, kas miski on julgeolekuoht või mitte. Me ei pea hindama, kas tegemist on ohtliku või kasuliku kultuurinähtusega. Loomulikult vaatleme me ühiskondlikke ja kultuurilisi mõjusid, kuid me ei tee seda jah-ei skaalal. Uurime vandenõuteooriaid kontekstipõhiselt ja see laseb sageli paista ka nende peidetud päikselisemal poolel. Vandenõuteooriad võivad olla loomingulised ja kunstilised. Vahel pakuvad need inimestele, kes neid levitavad, rõõmu ja lõbu, aga ka sellist auru väljalaskmise ja vabanemise tunnet.\nVentsel\n: Meie raamatu eesmärk oligi näidata, et mustvalge maailmapilt vandenõuteooriatest mõtlemisel võib ise olla pooleldi vandenõuteoreetiline ja süvendada polariseerumist. Alati ei saa asja küll nii vaadata, kuid väga paljudel juhtudel on tõesti vandenõuteooriate taga lõbu ja nali. Samas mõningatel juhtudel tuleks ikkagi suhtuda kriitiliselt ja rakendada vastumeetmeid. \nMari-Liis Madisson\n Autor/allikas: \nErakogu\nKõneldes vandenõuteooriatest ajalooliselt, siis millised on olnud kesksed pöördepunktid? Kas saaksite teha üldistuse ja kirjeldada teooriate ajaloolise liikumise-muutumise trajektoori? \nVentsel\n: Püüdsime panna mõttelise alguspunkti Prantsuse revolutsiooni perioodi ehk sealt alates võime rääkida kaasaegsetest vandenõuteooriatest. Muidugi olid süüdistused vandenõudes olemas juba antiikmaailmas ja keskajal, aga tollal ei moodustanud nad süsteemset narratiivi ja lõppesid reeglina koos konkreetsete sündmustega, mille kohta neid räägiti. Näiteks võis üks või teine kreeka poliitik mängida kokku pärslastega ehk osaleda võimu õõnestavas vandenõus.\n\"Prantsuse revolutsiooni aegu hakatakse rääkima illuminaatidest ja teistest salaühingutest, mis on väga kaasaegsed teemad.\"\nVandenõuteooriatest keskajal on keeruline rääkida, sest vandenõuteooriad eeldavad vaba tahte olemasolu. Inimesed peavad sooritama kurje tegusid tahtlikult ja teadlikult. Kui sul on aga jumalikult ette määratud süsteem ja hoopis saatan seal kuskil konspireerib ja hullutab, jääb inimeste soovidele ja tahtele küllaltki vähe ruumi. Prantsuse revolutsiooni aegu hakatakse aga rääkima illuminaatidest ja teistest salaühingutest, mis on väga kaasaegsed teemad.\nTeine oluline moment vandenõuteooriate arengus on juudiliini esilekerkimine. Jällegi, juba keskajast teame juutide väljasaatmisest erinevatest linnadest. Samas seisnevad selle perioodi vandenõud peamiselt juudivastaste pogrommide tagasiulatuvas õigustamises. Kaasaegsed vandenõuteooriad räägivad aga, kuidas juudid juba olevikus ja tulevikus salaja mahhineerivad.\nSuur nihestus toimus ka peale teist ilmasõda. Enne võisime kohata vandenõuteooriatele osutamist suurte poliitikute, näiteks Abraham Lincolni, aga ka Winston Churchilli sõnavõttudes, kus nad räägivad juutide vandenõust. 1940. aastate teisel poolel vandenõuteooriate kasutamine avalikus diskursuses ja poliitilises retoorikas marginaliseerub ja stigmatiseerub. Neid hakatakse vaatama kui hälvet. Selle hetke võtab hästi kokku Richard Hofstadteri kuulus 1964. aastal ilmunud raamat \"Paranoiline stiil Ameerika poliitikas ja muud esseed\", kus Hofstadter räägib vandenõuteooriatest kui paranoiast ja meditsiinilisest kõrvalekaldest. \nVeel üks oluline moment, mis seostub Ameerika ajalooga, on Kennedy mõrv. Kui enne seda arvati, et enamik vandenõuteooriaid tuleb alt üles – ehk võim ei ole veel vandenõulaste poolt üle võetud – siis Kennedyga see muutus. Selle järgi on CIA juba võimul ja eksitab avalikkust oma kurjade kavatsustega. \nMadisson\n: Rääkides hästi hiljutisest ajaloost, kui pandeemia oli haripunktis ja eri riikides toimusid suured sulgemised, täheldasid ka vandenõuteooriate uurijad muutusi. Pandi tähele, et erinevad tõlgenduskogukonnad, nagu paremäärmuslased ja vasakradikaalid, said üksteise süžeedest teadlikumaks. Toimus selline globaalne ühtlustumine põhiliste kujundite osas ja hakati kasutama sarnaseid strateegiaid. Viimane puudutab näiteks sotsiaalmeedia sisu modereerimist.\nMillal hakati esmakordselt rääkima vandenõuteooriatest kui süsteemsest nähtusest ja millal alustati uurimisega?\nMadisson\n: Vandenõuteooriate akadeemiline uurimine sai hoo sisse 1960. aastatel, kui Karl Popper ja Richard Hofstadter oma kuulsad teosed kirjutasid. Seal käsitleti neid patoloogilises võtmes ja räägiti, kuidas vandenõuteooriad leiavad rahva meele ja südame võitmiseks tee Ameerika poliitikute populistlikusse retoorikasse. \n\"Vandenõuteooriates esinevad liinid ja pahateod on tavaliselt kultuurimälus olemas. Erinevad on lihtsalt konkreetsed toimijad.\"\nÜldiselt on uurimine läinud lainetena ja praegu on akadeemiline uurimine tõusutrendis. Isegi mul endal on raske järge pidada, sest ainuüksi põhjamaades lisandub igal aastal mitusada uurijat. Kui mina 2010. aastal alustasin, pidi ikka põhjendama, miks seda uurida tasub, miks vandenõuteooria üldse oluline on ja mis selle asja mõte on. Nüüd enam seda tegema ei pea – ühiskondlik tunnetus, et seal on midagi olulist või isegi ohtlikku, on hästi selgelt kohale jõudnud.\nKui minna veel täpsemaks, mis on mõned näited kuulsamatest ja levinumatest vandenõuteooriatest ajalooliselt ja tänapäeval?\nVentsel\n: Vabamüürlaste vandenõu on olnud olemas juba Prantsuse revolutsiooni aegadest. 19. sajandi algupoolel sisenes sinna juudiliin. Praegu on väga levinud uue maailmakorra teooria, mis on globaalse haardega ja kindlasti kõik see, mis toimub ümber George Sorose nime. Viimasel ajal on lisandunud hästi palju islamofoobseid teooriaid. Tegelikult meie raamatu üks järeldusi on, et vandenõuteooria on folkloorne nähtus. Vandenõuteooriates esinevad liinid, süüdistused ja pahateod on tavaliselt kuskil kultuurimälus olemas. Erinevad on lihtsalt konkreetsed toimijad, kes neid tühje kohti mingitel aegadel täitma hakkavad.\nMadisson\n: Populaarsemate vandenõuteooriate nimetamisel mul keel alati natuke tõrgub, eriti kui me räägime tänapäevastest näidetest. Tavaliselt on ajakirjandus see platvorm, kust inimesed saavad kätte esimesed märksõnad, mida minnakse guugeldama ja otsima ehk satuvad seda teed pidi vandenõuteooriate juurde. Kajastuste eesmärk võib olla vandenõuteooriate kummutamine, kuid tegelikult on selle mõju hoopis vastupidine. Seega neid märksõnu ma välja tooma ei hakka, kuid teema, mille ümber ühed populaarsemad teooriad praegu hargnevad, on inimtekkeline kliimasoojenemine.\n\"Vandenõuteooriad ei ole mitte hädade põhjus, vaid sümptom.\"\nVentsel\n: Meeles tasub pidada, et tegelikult täituvad vandenõuteooriad sisuga just konkreetsete valupunktidega ühiskonnas. See on ka üks raamatu väidetest, et vandenõuteooriad ei ole mitte hädade põhjus, vaid sümptom. Vandenõuteooriatega püütakse anda seletusi mingitele olulistele sündmustele maailmas ning seetõttu nad alati muutuvadki. Näiteks koroonaga tulid sisse küll uued teemad, kuid need ei olnud ometigi esimesed vandenõuteooriad, mis käisid haiguste kohta. 1970.–1980. aastatel räägiti aidsist, kui valgete inimeste väljatöötatud haigusest, mille eesmärk on mustanahaliste populatsiooni vähendamine, kuna tollal levis aids ennekõike mustanahaliste kogukondades. \nSamuti näiteks vaktsiinide puhul olid lõimed juba ammu olemas. Sellel korral täitusid need lihtsalt koroonavaktsiinidega. Varem puudutas see kompleksvaktsiine, mis olid mumpsi ja punetiste vastu. Arvestades, et pandeemia läks üleilmseks, on selge, et erinevates kultuurisituatsioonides leiti šabloonidesse erinevaid pahalasi. Meil Eestiski olid motiivid suhteliselt sarnased ehk ei pakutud mingeid eriti põnevaid uusi vandenõuteoreetilisi lahendusi. Uued olid lihtsalt tegelased – Irja Lutsar, kellel oli 2015. aastal koostöö Wuhani Ülikooliga või Arkadi Popov, kes olevat planeerinud 2020. aasta sügisesse kriisiõppuse \"Wuhani vaikus\". Siit võib ka juba ise edasi mõelda, mis elu see seos elama hakkas.\nAndreas Ventsel\n Autor/allikas: \nErakogu\nRäägite raamatus palju vandenõuteooriate omapärasest tähendusloomeprotsessist. Selgitage seda palun inimesele, kes pole keelefilosoofiaga kokku puutunud. Kas tähendusloomega on seotud ka see, miks vandenõuteooriaid on raske vaidlustada?\nVentsel\n: See on seotud sellega, et vandenõuteooria ise ei räägi. Vandenõuteooriatest räägitakse. See, kuidas räägitakse ja mis märki kasutatakse, sõltub mitmetest taustateguritest. Me ei saa uurida täpseid tähendusi, mis kellegi peas tekivad. Saame uurida märksõnu, erinevaid koode ja seda, kuidas püütakse üht või teist vandenõuteooriat üles ehitada. Selle kaudu võime öelda, et üks asi viib tõenäoliselt mingi kindla tähenduseni, ja selle protsessi lahtimõtestamine ongi semiootiku ülesanne. Mitte uurida, mis on tähendused, vaid millised on tähendusloome tingimused. Need kajastuvad erinevates märgiliselt vahendatud tekstides, mis võivad olla näiteks pildid või verbaalsed tekstid.\nMadisson\n: Oma töödes on mind aastate jooksul kõige rohkem huvitanud see, kuidas saavad vandenõuteooriad endasse mahutada nii erinevaid osiseid. Need võivad rääkida tuumafüüsikast ja kurjusest. Need võivad rääkida mingisugusest peenhäälestusest, nagu kuidas toimub terrorirünnakute kavandamine või toimib lennukite mehaanika.\nJa kuidas lõpuks kõik siin maailmas määrab ikkagi vandenõuteooria või vandenõulaste pahatahtlikkus. Vahel paigutatakse sündmuste alguspunkt aastakümnete kui mitte aastasadade taha. Usutakse, et inimesed suudavad ette ennustada mitte ainult füüsikaseadusi, vaid ka ühiskonna ja kultuuri toimimise seaduspärasusi ning need omakorda enda tahte järgi tööle panna.\nKui proovida piiluda, kuidas mõtleb vandenõuteoreetik, kes on veendunud, et vandenõud määravad ühiskonnas hästi palju, ja proovida aru saada, kuidas tema tõlgendused töötavad, siis tuleks alustada vandenõumärkidest. Erinevad uurijad on seda lustlikult nimetanud märgifetišiks või kutsunud neid märgimaniakkides.\nVandenõuteoreetikud eeldavad, et kuna vandenõulased tegutsevad salaja, siis peab märke otsima eriliselt teritatud pilguga ehk ei saa eeldada, et märgid on kõigile näha. Vastupidi, need on peidetud kihtide alla. Kui vandenõuteoreetik suudab need avastada, leiab ta mingi võtme tähenduste juurde. Siis võib vandenõu tulla avalikuks ja kõik saavad aru, et vandenõuteoreetikutel oli alati õigus. Oma vaatluste käigus oleme näinud, kuidas kuhjatakse erinevaid vandenõude tõendeid. Seda saadab tihti eeldus, et mida sügavamale on tõendid peidetud, seda väärtuslikumad nad on.\n\"Vandenõuteooriatega võitlemine sarnaneb natuke tulekahju kustutamisele – rõhuda tuleks ennetustegevusele.\"\nVandenõude tõendid võivad olla näiteks sõnad, mis tulevad kokku mõne avaliku teksti lõikude esimeste sõnade algustähtedest, või poliitikute kõned, mida loetakse tagurpidi, et sealt omakorda numbrilisi mustreid ja koode leida. \nNeil on täiesti eripärane märkide otsimise mehhanism. Kui see kord käivitub, siis on see hasartne ega taha kunagi pidurduda. Lisaks on seal nii-öelda detektiivimoment – tahe koos avastada ja oma tõlgendusi kogukonna teiste liikmetega arutada. See on ka üks tähendusloome moment, mis eristab vandenõuteooriaid teistest ajaloojutustustest. \nSellega seoses on mul ka üks isiklik lugu. Üks Eesti kuulsamaid vandenõuteoreetikuid on Tiit Madisson, keda meie hulgas küll enam pole, aga kelle tööd elavad edasi internetiavarustes. Vahel olen näinud, et vandenõuteoreetikud on ka minu töid lugenud ja välja toonud, et on mingi Madisson, kes uurib vandenõuteooriaid.\nSellest järeldatakse, et vandenõulased on mind saatnud akadeemiasse, et jälgi segada ja õõnestada vandenõude uurimist. Eriti kahtlaseks teeb selle tõsiasi, et ma olen sündinud 28. septembril, millal läks põhja parvlaev Estonia. Ja see ei saa ometigi olla juhus! Seega võivad seosed asjade vahel, mida ei saa ette planeerida, olla vandenõuteoreetikute jaoks väga tähenduslikud.\nGeorge Soros\n Autor/allikas: \nSCANPIX/AFP/FABRICE COFFRINI\nKuidas on vandenõuteooriate käiku mõjutanud internet ja veebisuhtlus?\nMadisson\n: Ühe asjana on muutunud see, et korraga on palju inimesi kursis sama vandenõuteooria versiooniga. Vandenõuteooriad olid varem alati väga oma jutustamise konteksti ja jutustaja nägu. Nüüd saavad tekstid internetis ühest maailma nurgast teise rännata mõne hetkega. Kontekstid, kus need levivad, on erinevad, aga sisu on sama. Kuna vandenõuteooriad äratavad palju emotsioone ja pakuvad keerukatele sündmustele lihtsustatud seletusi, siis sotsiaalmeedia ja tähelepanumajanduse loogikaga need sobivad. Seetõttu on need ka hästi esil.\nVandenõuteooriate semiootika puhul võib tähele panna, et seletused ei ole enam nii laiahaardelised kui vanasti. Kui varem oli põhiliseks meediumiks näiteks lendleht, raamat, uurimus või kõnekoosolek, siis nüüd sotsiaalmeedias, näiteks TikTokis, mis on üks peamisi platvorme, kus vandenõuteooriad levivad, on esitused audiovisuaalsed, meelelahutuslikud ja lühikesed. Tihti ei looda põhjalikke seletusi, vaid visatakse lihtsalt õhku, et millegi taga on vandenõu ja soovitatakse ise edasi mõelda. Näiteks hüütakse välja, et kuskil tegutseb süvariik. Draamat aitab omakorda kruvida pilt ja heli.\nLisaks eeldavad tänapäevased vandenõuteooriate levitajad oma jälgijatelt vandenõupädevust või vandenõukirjaoskust. Eeldatakse, et inimesed on kursis põhiliste süžeedega, tunnevad ära pahalased ja oskavad nende salajase manipulatsiooni ära tunda. Uuendusliku nüansina on nad lisanud päevakajaliste sündmuste sidumise vandenõudega. Kogu selle tausta tõttu saavadki nad endale lubada vandenõuteooriate piiskade tilgutamist internetti.\nKui rääkida kohalikest vandenõudest, siis kas meil on vandenõude kujunemine ja roll olnud kuidagi muust maailmast erinev. Toote välja, et Euroopa Sotsiaaluuringu järgi usub 30 protsenti eestlastest, et maailma juhib väike salajane ühing või rühm. Kuidas sellesse suhtuda?\nVentsel\n: Eesti algupäraga vandenõuteooriaid meil eriti ei ole. Olgu need Tiit Madisson või Jüri Lina, siis enamasti kasutatavad Eesti vandenõuteoreetikud motiive, mis on mujal levinud. Tiit Madisson räägib näiteks holokausti eitamisest ja see ei ole midagi uut. Sellest jällegi ei saa tuletada, et eestlane vandenõuteooriatesse ei usu. Lihtsalt on väga vähe algupärast materjali. Üks kohalik vandenõuteooria, mis siiski levib, puudutab parvlaev Estonia hukku. \nMadisson\n: Võrdlevate uurimuste puhul, mis proovivad kaardistada maailmas vandenõudesse uskumise levikut, Eesti väga murettekitavalt silma paistnud ei ole. Euroopas teevad ilma Poola, Ungari ja Slovakkia. Eesti on keskmike seas. \nOn olemas selline asi nagu vandenõuteooriate indeks, millega mõõdetakse vandenõuteooriatesse uskumist ühiskondades. Selle järgi kinnituvad vandenõuteooriad inimeste seas selgitusskeemina siis, kui nad esiteks  tunnevad, et ei saa poliitilises elus osaleda, teiseks kui nad tajuvad, et avalikus sektoris on väga kõrge korruptsioonitase – tundub, nagu ei olegi mõtet üritada midagi teha või sõna sekka öelda, sest kõik on kellegi teise poolt kinni mätsitud ja ette määratud. Ning kolmandaks, kui inimesed tunnevad, et tööpuudus kasvab ja sotsiaalsed garantiid on madalad. \nSiin ongi oluline, et Eesti ei ole lähiajaloos nende näitajate poolest Ida-Euroopas kõige murettekitavam olnud. Samas viimaste aegade arengud ning see, kuidas inimesed poliitika läbipaistvust ja kodanike kaasatust tajuvad, teeb küll muret. Seega võib öelda, et oluline ei ole isegi mitte see, et mingid vandenõuteooriad meil levivad, vaid see, kuidas taust ja kontekst, mis on tekkimas, soodustavad vandenõuteooriate jõulist pealetungi.\n\"Vandenõuteooriate üks võtmetegur on võimetuse tunne – arusaam, et minust ei sõltu midagi.\"\nVandenõuteooriatega võitlemine sarnaneb natuke tulekahju kustutamisega. Loomulikult tuleb vandenõuteooriaid kummutada, nagu tulekahjusid peab kustutama. Tegelik ühiskonna tähelepanu võiks minna aga sellele, et inimesed ei oleks nii altid vandenõuteooriaid vastu võtma – rõhuda tuleks ennetustegevusele.\nMillised ühiskondlikud tingimused veel vandenõuteooriate levikut soodustavad?\nVentsel\n: Katastroofid, kriisid ja konfliktid. Need on olukorrad, kus inimestel on psühholoogilise pinge maandamiseks vaja kiiresti leida toimuvale seletus. Vandenõuteooriad teevad seda suurepäraselt, pakkudes mingi lihtsa seletuse konfliktile ja kes on süüdlased selles. \nMadisson\n: Mulle tundub, et üks võtmetegur on võimetuse tunne – arusaam, et minust ei sõltu midagi, ma ei saa midagi teha ja ma olen ohver. Justkui pea kohal oleks mingi lämmatav kuri süsteem, mis ei lase lihtinimese või vastava huvirühma häälel kõlada. Tavaliselt kujutatakse seda süsteemi täiesti antagonistliku ja amoraalsena. Sellega pole võimalik läbirääkimisi pidada ja see tuleks lihtsalt kõrvaldada. Tekib tunne, et ollakse süsteemse tagakiusamise ohvrid ning siis kinnitubki vandenõuteooria inimese enesemääratluse ja identiteedi külge.\nHetk enne John F. Kennedy mõrva\n Autor/allikas: \nkuvatõmmis\nMilliste poliitiliste gruppide seas on vandenõuteooriad kõige levinumad? \nVentsel\n: Väga palju on räägitud, et vandenõuteooriate ja populistlike liikumiste retoorika vahel on struktuurne sarnasus. See tähendab, et mõlemad jagavad poliitilise välja lihtsustavalt kaheks vastandlikuks leeriks. Näiteks eliit \nvs.\n rahvas või pahalased \nvs.\n kannatajad. Mõlemale meeldib kasutada meelevaldseid analoogiaid, millega luuakse tähenduslikke järjepidevusi. Näiteks toovad nad paralleele Euroopa Liidu ja Nõukogude Liidu vahel.\nLisaks kipuvad populistid ja vandenõuteoreetikud olema konservatiivsed. Nad tahavad säilitada seda ühiskonda, mis väidetakse olevat ohustatud või rünnatud mõne kurja jõu poolt. Sageli käivad sinna juurde näiteks nostalgilised pildid mõnest kujuteldavast kuldajastust, mis olla kaotatud, kuid mis kurjamiteta maailmas taas ees ootab.\nMadisson\n: Viimasel ajal on ilmunud päris palju teadustöid, mis uurivad, kas vandenõuteooriad levivad rohkem parem- või vasakpoolse maailmavaatega inimeste seas. Tuleb välja, et vandenõuteooriad korreleeruvad positiivselt igasuguse äärmuslusega. Tavaliselt on need rühmad, kes tunnevad end tagakiusatuna ning kellel on kalduvus vägivalla õigustamisele. Seega vandenõuteooriad levivad nii parem- kui ka vasakäärmuslaste hulgas. \nKas ja kuidas peaks vandenõuteooriate vastu võitlema? \nMadisson\n: Sellega on natuke nii, nagu väikelapse kasvatamisega. Vahel tuleb frustratsiooni lihtsalt ignoreerida, aga teinekord jällegi sekkuda. Üldiselt tuleks sekkuda, kui vandenõuteooriad kutsuvad üles vägivallale, levivad massiliselt ning  kui need on lihtsasti kummutatavad. Näiteks, kui on mõned selgelt määratletud alusväited, mille saaks ümber lükata.\nKummutamise puhul ongi kõige olulisem, et tegeletaks konkreetsete teooriatega, mille puhul saab tuua selgeid näiteid ja teha selgeid ümberlükkeid. Kui minna vandenõuteooriate kallale laiemalt või võtta sihikule maailmatõlgendus, mis rajaneb vandenõuteooriatel, siis on kummutamine pea et võimatu. Reeglina saab see teha vaid halba. Vandenõuteoreetikutes tekib trots, sest keegi pole välist nõu palunud. Muutuse esilekutsumine on sealt edasi väga raske.\n\"Mõnikord võib vandenõude levikut pidurdada eelkummutamine.\"\nSekkumisaktsioone, mis muutusid populaarseks pärast Brexitit ja Trumpi valimisvõitu, on viimasel ajal ka uuritud. Näiteks teaduse autoriteeti õõnestavate vandenõude puhul on leitud, et mõnikord võib vandenõude levikut pidurdada selline asi nagu eelkummutamine (\nprebunking\n).\nEelkummutamine tähendab sisuliselt, et kui kuskil hakkab levima mingi vandenõuteooria, mis põhineb lihtsasti kummutatavatel valedel, siis hoiatatakse auditooriumit, et mingi vandenõuteooria on sotsiaalmeedias liikvele läinud. Näidatakse, miks see sisult vale on ja põhjendatakse, miks võib teooria olla ohtlik. Uuringud näitavad, et inimesed, kes eelnevalt sellise teavitusega kokku puutuvad, võivad hiljem vandenõuteooriasse skeptilisemalt suhtuda. Samas kuskil vandenõuteooriate lõimes vaidlemine ja vastutõendite toomine väga edukas ei ole.  \nVentsel\n: See sõltub paljuski ka sellest, millega vandenõuteooria inimeste jaoks seostub – on see lihtsalt huvitav või kõnetab see inimese identiteeditunnetust. Lisaks tuleb aru saada, et vandenõuteooriaid levitatakse väga erinevatel eesmärkidel. Pole mõtet hakata kedagi ümber veenma, kui ta jagab vandenõuteooriaid strateegilistel eesmärkidel, näiteks turundamiseks või poliitiliseks mõjutamiseks. Need on olukorrad, kus inimene vandenõuteooriatesse tavaliselt ise ei usu. Ta tegutseb hoopis infoudu külvamiseks või vastaspoole maine õõnestamiseks. \nMadisson\n: Muidugi aitab ka nali! Samas kui naljaga jälle liiga isiklikuks minna ja hakata ironiseerima ja naeruvääristama, siis võib efekt olla vastupidine, sest igasugune iroonia töötab ainult tükikese eneseirooniaga. Kõige parem võib olla eluterve absurdihuumor. See tähendab, et me ei räägi mitte vandenõuteoreetikutest, kes on rumalad ja jaburad, vaid viskame nalja mõne konkreetse teooria üle.\nMeie raamatu üks sõnum on ka see, et vandenõuteooriaid ei tuleks vaadelda ainult tumedates toonides. Sellisel vaateviisil on omad ohud. Kui me näeme vandenõuteooriaid ainsa patuoinana, mis vastutab kõigi ebameeldivate ühiskondlike ja kultuuriliste arengute eest, siis me võime ise kalduda vandenõuteooriasse ja kujutada ette, et kui leiutada algoritm, mis kõik vandenõuteooriad ära kustutab, siis saab ühiskond korda. Paraku nii ei ole!\nTeine asi, mida me ka uurime, on vandenõuteooriate kasutamine infomõjutustegevuses. Selle juures on samuti oluline, et inimesed parendaksid oma infokirjaoskust ja meediapädevust. See on pikk protsess, mis on osa elukestvast õppest. Tähtsate küsimuste juures tuleks kultiveerida võimet lähtuda analüütilistest otsustusprotsessidest ja näha asju nende keerukuses. Mitte aga minna kaasa kõige põnevamate seletustega, mis rohkem tähelepanu saavad ja emotsioone äratavad.\nVentsel\n: Probleemiks on kasvõi kõige lihtsama statistika lugemise oskuse või andmekirjaoskuse puudumine. Vandenõuteoreetikud ise kasutavad statistikat selleks, et tõenduspõhised välja näha. Kui me oskaks sellisest retoorilisest vallist kriitiliselt läbi näha, siis paraneks ka võime teooriaid küsimärgi alla seada. Samas tuleks ka meediapädevust mõista laiemalt. Kõigi nende retooriliste võtete ja diskursiivsete mehhanismide tajumine, millest vandenõuteooriad koosnevad, nõuab aega ja vaeva.\nVarjatud märgid ja salaühingud. Vandenõuteooriate tähendusmaailm\n Autor/allikas: \nErakogu\n "
        },
        {
          "päis": "Lehis epeenaiskonnaga ei ühine: ei näe hetkel oleva juhtimisega võimalust",
          "sisu": "Epeevehkleja Katrina Lehis loobus võimalusest olla Vancouveri MK-etapil Eesti naiskonnas. Tokyo olümpiamängudel kaks medalit võitnud vehkleja sõnul ei kuulu ta naiskonna plaanidesse.\n \nEesti vehklemisliidu peasekretär Aivar Paalberg ütles \nDelfi Spordile\n, et 20. novembriks tuli tänu edetabelikohale endale koha taganud Differtil ja Lehisel teada anda, kas nad soovivad naiskonda kuuluda. \"Nelli ütles \"jah\", Katrina andis teada, et ei võistle. Helistasin talle üle ja küsisin, kas alaliit saab küsimuste lahendamisel aidata,\" sõnas Paalberg.\n\"Koheselt Katrina midagi ei öelnud, ta lubas oma treeneri Nikolai Novosjoloviga konsulteerida,\" lisas Paalberg. \"Et kui on probleemid, siis enne vastamise tähtaega peaksime üritama probleeme lahendada, kui need on alaliidu võimuses. Põhjendusi polnud, tuli teade, et ei soovita võistelda.\"\nLehis saatis seepeale vehklemisliidule kirja, kus selgitas enda otsust. \"Olen teinud endaga palju tööd, et naasta tagasi tippsporti peale vigastust. Ma ei ole näinud ega kuulnud, milline on juhtkonna visioon, et naiskond õnnestuks. Kui see on ikkagi olemas, kuid ei ole minuni jõudnud, siis see näitab, et minuga ei arvestata ja mina sinna plaani ei kuulu,\" kirjutas Lehis.\nLahkheli Lehise ja Eesti vehklemiskoondise vahel on õhus olnud juba kuid. Juuli lõpus \nkritiseeris\n Eesti epeenaiskonna peatreener Kaido Kaaberma Lehise esitusi MM-il. Vehkleja ning tema treener Nikolai Novosjolov vastasid kriitikale ning Lehis ütles muuseas, et ei näe, et koostöö Kaabermaga oleks tulevikus võimalik.\nNovembri alguses Itaalias Legnanos toimunud epeevehklemise MK-etapil jõudis Lehis individuaalvõistlusel \npoolfinaali\n, kuid võistkonnavõistluseks teda \nkoondisesse ei arvatud\n.\n "
        },
        {
          "päis": "ERR-i teleuudised kell 7:00",
          "sisu": ""
        },
        {
          "päis": "Horvaatia pääses otse EM-ile, Eesti mängib play-off'is Poolaga",
          "sisu": "Teisipäeva õhtul peeti viimased kohtumised suvise jalgpalli EM-finaalturniiri valiksarjas, ühtlasi selgus ka Eesti vastane kevadiseks kvalifikatsiooni \nplay-off\n mänguks.\n \nHorvaatia koondis teenis koduväljakul Armeenia vastu napi võidu ning ei vajanud Ante Budimiri 43. minuti väravast enamat. Selle võiduga kindlustasid horvaadid D-alagrupis teise koha, kogudes kaheksa mänguga 16 punkti. Alagrupivõitjaks tuli 17 punktiga Türgi, kes mängis teisipäeva õhtul Walesiga välja 1:1 viigi.\nValiksarja ühegi võiduta läbinud Eesti koondis sai esmaspäevasel mängupäeval \nhäid uudiseid\n, sest Tšehhi edasipääs kindlustas, et eestlased saavad veel kevadel võimaluse EM-ile edasipääsu eest mängida. Horvaatia edasipääs tähendab seega, et Eesti kohtub 21. märtsil võõrsil Poolaga, kes on EM-ile mittekvalifitseerunud A-divisjoni meeskondade seas kõrgeima asetusega.\nTeises poolfinaalis võõrustab Wales kas Soomet, Ukrainat või Islandi. Need kolm meeskonda osalevad neljapäeva õhtul loosis ning ülejäänud kaks jätkavad \nplay-off\n mängude B-turniiril, kus ootavad neid Iisrael ja Bosnia ja Hertsegoviina. C-turniiril heitlevad edasipääsu nimel Gruusia-Luksemburg ja Kreeka-Kasahstan. Kokku pääseb EM-ile \nplay-off'\ni kaudu kolm meeskonda, finaalid toimuvad 26. märtsil.\nTeisipäeva õhtul toimunud viimases mänguvoorus mängisid B-alagrupis Prantsusmaa ja Kreeka välja 2:2 viigi ning Holland korraldas Gibraltari vastu lammutustöö, võites enda viimase kohtumise 6:0. B-alagrupis oli lõplik asetus selgunud juba enne viimast mänguvooru, grupivõitja on 22 punktiga Prantsusmaa, Holland kogus 18 silma ja Kreeka sai 13 punktiga \nplay-off\n mängudele.\nSamuti selgus lõplik asetus ka I-alagrupis, kus läksid viimases voorus vastamisi tabeliliidrid Rumeenia ja Šveits. Kodupubliku ees mänginud rumeenlased teenisid Denis Alibeci väravast minimaalse võidu ning lõpetasid alagrupiturniiri 22 punkti ning esikohaga. Šveits jäi 17 punktiga teiseks, \nplay-off\n'i pääses 15 punktiga Iisrael.\n "
        },
        {
          "päis": "Põhja-Korea teatas edukast luuresatelliidi orbiidile saatmisest",
          "sisu": "Põhja-Korea riigimeedia teatas kolmapäeval, et teisipäeva õhtul korraldatud luuresatelliidi saatmine orbiidile õnnestus. Lõuna-Korea peatas aga osaliselt 2018. aastast pärit sõjalise kokkuleppe Pyongyangiga.\n \nPõhja-Korea riigimeedia väitel jõudis luuresatelliit Malligyong-1 edukalt orbiidile pärast raketi startimist riigi lääneosast teisipäeva õhtul. Lisaks lubati lähiajal veel mitme luuresatelliidi orbiidile saatmist, \nvahendas Financial Times.\nPyongyangi katsetus toimus kõigest kaks kuud pärast seda, kui riigi diktaator Kim Jong-un kohtus Venemaa presidendi Vladimir Putiniga. Toona lubasid Vene võimud aidata kaasa Põhja-Korea kosmoseprogrammile vastutasuks laskemoona saamise eest Ukraina vastu sõja pidamiseks.\nReaktsioonina Põhja-Korea tegevusele teatas Lõuna-Korea peaminister Han Duck-soo kolmapäeval, et Soul väljub osaliselt 2018. aastal pingete maandumiseks Pyongyangiga sõlmitud sõjalisest kokkuleppest.\n\"Põhja-Korea näitab selgelt, et sel puudub soov Korea poolsaarel pingete maandamiseks mõeldud kokkulepet täita ja ehitada usaldust,\" ütles peaminister.\nKokkuleppe osaline peatamine tähendab seda, et Lõuna-Korea sõdurid saavad taas alustada luuretegevust kahte Koread eraldavale demilitariseeritud tsoonile lähemal. Lisaks kavatseb Lõuna-Korea saata orbiidile enda luuresatelliidi kuu lõpuks.\nPõhja-Korea meedia: luuresatelliit tegi pilte USA baasidest Guamil\nPõhja-Korea liider Kim Jong-un on vaadanud üle fotod USA sõjaväebaasidest Guamil, mis tehti riigi esimese luuresatelliidiga, väitis kolmapäeval riigimeedia.\n\"(Kim) vaatas üle kosmosefotod Andersoni õhuväebaasist, Apra sadamast ja teistest suurtest USA armee baasidest, mis tehti Vaikses ookeanis asuva Guami kohal taevast ja saadi kätte 22. novembril kell 9.21,\" edastas riiklik uudisteagentuur KCNA.\nVarem teatas agentuur, et riik saatis väidetavalt orbiidile oma esimese luuresatelliidi Malligyong-1.\n "
        },
        {
          "päis": "ECB: kommertskinnisvara arendajate võlakoormus kasvas ajalooliselt kõrgeks",
          "sisu": "Euroopa Keskpanga (ECB) teisipäeval avaldatud aruandest selgub, et kommertskinnisvara arendajate võlakoormus on kas sama kõrge või isegi kõrgem kui enne 2008. aasta finantskriisi aset leidnud kinnisvarabuumi. Eriti suur on probleem Balti riikides.\n \nEuroopa Keskpank avaldab kaks korda aastas finantsstabiilsuse aruannet. Kui tervik aruanne ilmub kolmapäeval, siis teisipäeval avaldati sellest kinnisvarasektorisse puutuva osa-\nAruande järgi kasvas Euroopa suurimate kinnisvaraettevõtete võlakoormus rohkem kui kümme korda suuremaks nende kasumitest. Tegemist on kõrgeima võlakoormuse suhtega kasumitesse alates 2008. aasta majanduskriisile eelnenud buumiajast, vahendab \nFinancial Times.\nECB prognoosi järgi kasvab sel aastal kahjumis laenuvõtjatest kinnisvaraettevõtete osakaal 26 protsendini kõikidest sektori ettevõtetest. Kui ehitusmahud vähenevad ja intressimäärad püsivad kõrged veel kaks aastat, võib selliste ettevõtete osakaal jõuda 50 protsendini. Tegemist on riskiga pangandussektori jaoks, sest kasvab oht, et laenuvõtja võib laenu tagasi maksmata jätta ja minna pankrotti. Olukorda teeb raskemaks kommertskinnisvara hindade langus.\nKeskmiselt kallines kommertskinnisvara ostmise rahastamine Euroopa Liidu kinnisvaraettevõtete jaoks 2,6 protsendipunkti võrra alates eelmisest aasta algusest, mis mõjutab jällegi kinnisvaraettevõtete võimekust oma võlgu teenindada.\nSuurimas ohus on Balti riikide, Soome, Iirimaa ja Kreeka kinnisvaraettevõtted, kus üle 90 protsendi laenudest sektori ettevõtetele on ujuva intressimääraga. See-eest enamik laene Hollandi ja Saksamaa kinnisvaraettevõtetele on fikseeritud intressimääraga.\n\"Pandeemiaeelsele kasumlikkusele ja madalatele intressimääradele rajatud ärimudelid võivad muutuda mittetöötavateks keskpikas perspektiivis,\" seisis ECB aruandes.\nTehingute arv kommertskinnisvara sektoris langes 47 protsenti selle aasta esimesel poolel võrreldes 2022. aasta sama perioodiga.\nPõhjusteks peetakse nii liikumist kodukontori suunas kui vanemate ja kehvema energiamärgisega hoonete üürnikele ebaatraktiivseteks muutumist kasvanud energiahindade tõttu.\nSiiski on olukord elamukinnisvaraturul parem, sest seal hoiab hindu kõrgel kasvanud ehituskulud ning elamukinnisvara nappus, samas kui eluasemelaenude tagasimaksmisega hätta jäävate võlgnike osakaal on seni püsinud madal.\n "
        },
        {
          "päis": "Eesti ei saa ÜRO kliimakonverentsil uusi kohustusi",
          "sisu": "Dubais novembri lõpus algava ÜRO kliimakonverentsi (COP28) tulemusel Eestile uusi kohustusi ei teki, kinnitas kliimaministeeriumi asekantsler Kristi Klaas. Samas rõhutas ta vajadust tegelda rohkem kliimamuutustega kohanemisega.\n \n\"Eesti nagu ka teised ÜRO kliimakonventsiooni ja Pariisi kokkuleppega liitunud riigid peavad lähtuma nende kahe kokkuleppe eesmärkidest - temperatuuritõus tuleb hoida tunduvalt alla 2 kraadi ning püüelda 1,5 kraadi poole. Selleks koostavad riigid riiklikud kasvuhoonegaaside vähendamise plaanid ja pikaajalised strateegiad. Euroopa Liidu kliimaeesmärgid on seatud vastavalt sellele eesmärgile ning täiendavaid kohustusi meile ei tule,\" ütles kliimaministeeriumi rohereformi asekantsler Kristi Klaas ERR-ile.\nKlaas selgitas, et konverentsil tehakse esmakordselt pärast Pariisi kokkuleppe sõlmimist 2015. aastal selle vaheülevaade. \"Selle käigus selgub, kui kaugel me kollektiivselt eesmärkide täitmisest oleme. Selline ülevaade on vajalik, kuna lisaks eesmärkidele tuleb ka jälgida, et nende täitmiseks ka reaalseid samme tehakse. Eestis oleme alati hoidnud seda praktilist meelt, et suure eesmärgi poole tuleb liikuda läbimõeldud ja järjekindlate sammudega. Seda ootame ka kõikidelt teistelt riikidelt,\" märkis ta.\nEuroopa Liit soovib Dubai kohtumisel jõuda globaalselt eesmärgi võtmiseni, et taastuvenergia osakaalu kolmekordistatakse ning energiaefektiivsust tõstetakse kaks korda, rääkis Klaas kolmapäeval \"Terevisoonis\".\n\"Seoses energiakriisi ning Venemaa fossiilkütustest sõltuvuse vähendamisega on Euroopa Liit ja sealhulgas Eesti selle eesmärgi endale juba võtnud. Me näeme, et lisaks positiivsele keskkonnamõjule on sellel ka meie julgeolekule oluline mõju. Loodame, et selline suund võetakse ka globaalselt, sest energiasektor on oluline alus, et ka teistel majandusharudel oleks võimekust oma heidet vähendada,\" selgitas kliimaministeeriumi asekantsler.\nEuroopa Liit esineb konverentsi läbirääkimistel ühtsete seisukohtadega, mis lepiti kokku Euroopa Liidu keskkonnanõukogul 16. novembril. \"Eesti arutas eelnevalt oma seisukohad läbi riigikogu Euroopa Liidu Asjade Komisjonis. COP-il kohapeal toimuvad igapäevaselt EL-i koordinatsioonid, kus lepitakse kokku läbirääkimiste strateegia ja antakse suunised läbirääkijatele. Iga riik saab selles kaasa rääkida ning seda teeb ka Eesti, lähtudes ELAKis kinnitatud seisukohtadest,\" rõhutas Klaas.\nTegelda tuleb kliimamuutustega kohanemisega\nKlaas selgitas \"Terevisioonis\" Reimo Sildveele, et kuna kliimamuutused juba toimuvad, siis tuleks õppida, kuidas nendega paremini kohaneda.\n\"Siin on küll Eestil oluline mõelda, kuidas me igas valdkonnas paremini kliimamuutustega kohaneme,\" rääkis ta.\nAsekantsler viitas sellele, et ka Eestis on suvel üha rohkem pikki perioode, kui temperatuur on väga kõrge. Samas ei võta aga Eestis kujundatud linnakeskkond kuumalainetega toimetulekut väga hästi arvesse – näiteks oleks puude all märksa kergem kuumadel suvepäevadel hakkama saada.\nSildvee küsimusele, kas riik plaanib sellest tulenevalt seada näiteks kohalikele omavalitsustele kohustusi, viitas Klaas septembris alanud kliimaseaduse koostamisele.\n\"Selle eesmärk ongi paika panna, mis samme me peame tegema selleks, et kliimamuutusi ära hoida või pidurdada, saastet ära hoida. Aga teisest küljest tulevad sinna ka põhimõtted, mida me tervikuna, erinevates valdkondades peame arvesse võtma. Kliimakohanemise küsimust peaks minu hinnangul kindlasti seal seaduses reguleerima, sest seda ei võeta siiani piisavalt tõsiselt arvesse,\" rõhutas ta.\nÜRO kliimamuutuste konverents (ehk UNFCCC osapoolte konverents), mida sagedamini nimetatakse COP28-ks, on ÜRO 28. kliimamuutuste konverents, mis toimub 30. novembrist kuni 12. detsembrini 2023 Dubais Expo Citys. Konverentsi on korraldatud igal aastal alates ÜRO esimesest kliimakokkuleppest 1992. aastal.\n "
        },
        {
          "päis": "Eksperdid: Infortar võiks olla huvitav õige hinna juures",
          "sisu": "Esmaspäeval teatas valdusfirma Infortar, et plaanib veel selle aasta sees noteerida end Tallinna börsil, kuid aktsiaemissiooni detaile ettevõte veel ei avaldanud. Ekspertide hinnangul võib ajastus olla pigem hea, kuid avaliku esmapakkumise (IPO) atraktiivsus sõltub hinnast.\n \nInfortar teatas ainsate detailidena, et plaanib maksta aastas vähemalt euro aktsia kohta dividende ja edastada ka Tallinki, mille omanikeringis ta on, tuleva aasta dividendid Infortari aktsionäridele. Esmaspäevase seisuga on ettevõtte emiteeritud aktsiaid 19,85 miljonit ehk 13,23 miljonit rohkem kui septembri lõpus.\nAvaroni fondijuht Peter Priisalm ütles, et tema eeldaks Infortari-sugusest ettevõttest, kus võiks ka kasvu oodata, dividenditootlust 3–4 protsenti, mis teeks aktsia hinnaks 25–33 eurot. Võrdluseks Infortari aktsiate arv omakapitaliga läbi jagatuna annaks aktsia hinnaks 38,9 eurot, ehk siis Priisalm ootaks sellest hinda 15–36 protsenti alla.\n\"Minu ootus on, et investoritele pakutakse võimalust osta aktsiaid alla omakapitali hinna. Neil on seda muidugi lihtsam teha tänu sellele, et nad said ka Läti gaasivõrgu osta alla nende varade hinna,\" rääkis Priisalm.\nInfortar hindab oma bilansis ka osalust Tallinkis börsihinnast kõrgemalt. Infortarile kuulub septembri lõpu seisuga 42 protsenti laevanduskontsernist, mis toonase börsihinna alusel oleks väärt 217,3 miljonit eurot. Samas valdusfirma bilansis kajastub osalus 326,7 miljoni euro väärtuses. Ehk siis osaluse börsihind on bilansis märgitust 33,5 protsenti madalam.\nKa Tallinki hinnaerinevus on osaliselt põhjus, miks Priisalm ootab odavamat hinda. \"Alla omakapitali hinna ostmisvõimaluse pakkumine, eks see on üks osa komplektist. Ega investorid ei ole valmis ilmselt maksma rohkem Tallinki eest kui see, millega nad saavad täna osta seda börsil. See oleks ebaloogiline,\" rääkis Priisalm.\n\"Infortari käes on pall otsustada, kui palju ta investoritele raha või tootlust lauale jätab. See ongi IPO korraldamise kõige suurem ülesanne, et hinnastada nii, et maht tuleb täis, aga samas müüjad oleksid ka rahul,\" lisas Priisalm.\nSuperia Corporate Finance juhtivpartner Henrik Igasta ütles, et praegu on veel vara Infortari kohta midagi täpsemat öelda ja lähima 10 päevaga peaks teatav selgus tekkima, kuid ka tema sõnul on pakutavate aktsiate puhul oluline hinnastamine.\n\"Lõppkokkuvõttes kõik sõltub sellest, millega nad lagedale tulevad. Kui atraktiivne see lugu on, kui agressiivne see valuatsioon on. Mis lugu see üldse on,\" rääkis Igasta. \"Ma pigem ootaks ja vaataks, mis asi see on, millega välja tullakse.\"\nSamas võib tema sõnul ajastus olla üsnagi hästi valitud, arvestades et Infortar on börsile tulekust juba pikalt rääkinud. \"Hetkel on justkui see aken korraks vist lahti. Intressimäärad, või ootus intressimäärade osas, on veidi alla tulnud ja natuke hapnikku peale pannud turgudele. Ju nad siia aknasse selle üritavad ära ajastada praegu,\" märkis Igasta.\n\"Ega keegi ei oska ennustada, mis toimub järgmised 12 kuud. Kuhu sa siis selle lükkad? Nüüd tundub, et hetkeks korraga on võib-olla suurem volatiilsus turgudel maas. Et äkki on hea hetk selle asjaga lagedale tulla. Ma näen, et Euroopas on ka muid esmaemissioone lähinädalatel turule jõudmas,\" lisas Igasta.\nRedgate Capitali investeerimise valdkonnajuht Peeter Koppel ütleb samuti, et vara on midagi täpsemat öelda, samas on ta rahul ettevõtte börsile minekuga.\n\"Alati on tore, kui turule tekib juurde mastaapi. Alati on tore, kui turule tekib juurde suure kapitalisatsiooniga ettevõtteid. See parandab turu tõsiseltvõetavust oluliselt. Ja turu tõsiseltvõetavusega oli vahepeal probleeme, arvestades, et igasugused \"mees ja koer\" ettevõtted trügisid ka börsile,\" märkis Koppel.\nInfortar tegutseb energeetikas, laevanduses ja kinnisvaras. Ettevõte ise järjestab tegevussuundi just selliselt. Priisalmi sõnul on Tallink ja kinnisvara selgema hinnastamisega, keerukam on hinnastada just energiaäri ehk Eesti Gaasi, mis tegutseb Eestis, Soomes, Lätis, Leedus ja Poolas.\n\"Turuhindade volatiilsus on pärast Ukraina sõja algamist olnud kõrge. Gaasimahud on siin turul olnud muutuses ja on tekkinud hoopis uued tarnekanalid. See on võimaldanud sellistel aktiivsetel turuosalistel nagu Infortar oma kompetentsi väga hästi ära kasutada. Ja teenida ka kõrgemaid marginaale,\" ütles Priisalm.\n\"Kõige keerulisem küsimus ongi see, et ennustada, kuivõrd edukalt see äri neil läheb tulevikus. Suudavad nad kasvatada äri välisturgudel sama edukalt kui siiani ja kas need marginaalid püsivad,\" märkis Priisalm. \"Ühel hetkel võib juhtuda, et pakkumine turul suureneb ja siis võib olla need marginaalid ei ole endised.\"\nLisaks kuulub Eesti Gaasile ka Eesti ja Läti gaasi jaotusvõrk, mis reguleeritud turul ja stabiilse rahavooga võiks Priisalmi hinnangul meelitada konservatiivsemaid investoreid.\nInfortari IPO-t korraldab LHV ja Swedbank.\nKontsern teenis möödunud aastal 1,05 miljardi euro suuruse käibe juures 96,1 miljonit eurot kasumit. Selle aasta esimese üheksa kuuga kujunes Infortari käibeks 746,9 miljonit eurot ja kasumiks 269,6 miljonit.\n "
        },
        {
          "päis": "Siseministeerium proovib taas mupole jõukasutamiseks õigusi anda",
          "sisu": "Siseministeerium läheb uuele katsele eelnõuga, mis annaks kohalike omavalitsuste korrakaitseametnikele ehk munitsipaalpolitseile (mupo) õiguse füüsilist jõudu ja teleskoopnuia kasutada.\n \nSiseministeeriumi korrakaitse- ja kriminaalpoliitika osakonna nõunik Indrek Link tõi värsket eelnõu kirjeldades näiteks pargipingil tukkuva purjutaja. Kui Tallinna munitsipaalpolitseinik mõnda sellist märkab, ei saa ta peale inimese äratamise suurt midagi teha. Nii joobe kontrollimiseks kui ka inimese koju või kainestusmajja viimiseks tuleb kutsuda politsei.\n\"Me tahame jõuda sinna, et nad ei peaks kohe teisi kaasama ja võiksid need esimesed sammud ise ära teha. Alustades sellest, et indikaatorvahendiga see joove ära kontrollida,\" selgitas Link.\nJoove kindlaks tehtud, saaks ametnik inimese ka kainestusmajja viia. Kusjuures selle tarbeks tohiks ta kontrollida, ega inimese taskutes või kehal keelatud esemeid ole.\nEelnõu järgi saaks kohalik korrakaitseametnik terve rea joobe tuvastamisega seotud võimalusi. Muuhulgas võiks ta kontrollida narkojoovet, viia inimest alkoholijoobe tuvastamiseks tervishoiuasutusse ning testida alkoholijoovet vereproovi abil. Linki sõnul võib joobe tuvastamist vaja minna mujalgi, kui avalikus kohas põõnajate puhul.\n\"See võib olla ka situatsioon, kus ongi mingi seltskond, kes räuskab avalikus kohas. Ja ka seal on vaja tuvastada, kas nad on alkoholijoobes või lihtsalt ülemeelikud. Et kas on üks rikkumine või on mitu rikkumist,\" rääkis link.\nAvaliku korra rikkuja võidakse 48 tunniks kinni pidada\nTäiesti eraldi õiguse saaksid ametnikud puhuks, kui neil on alust arvata, et keegi rikkus avalikku korda ehk avalikus kohas käitumise üldnõudeid.\nTaolise väärteo menetlemiseks tekiks korrakaitseametnikul õigus inimesi kuni 48 tunniks kinni pidada. Seda juhul, kui inimene püüab põgeneda, teda ei ole võimalik teisiti tuvastada või on oht, et ta jätkab väärtegudega. Indrek Link selgitas, et 48 tunnine maksimumtähtaeg tuleb senistest seadustest.\n\"Me näeme eelkõige ikka seda, et kui inimene on vaja toimetada ametiasutusse, siis aeg piirdub menetlustoimingute tegemisega ja neid 48 tundi ära ei kasutata,\" ütles Link, kelle sõnul Tallinna linnavalitsus eraldi kinnipidamiskohta ehitama ei pea. \"Kui kedagi on vaja 48 tundi kinni pidada, siis saab see toimuda koostöös politsei- ja piirivalveametiga.\"\nAvaliku korra rikkumine hõlmab endas laia spektrit tegusid. Näiteks EKRE poliitik Jaak Valge sai sama paragrahvi järgi karistada selle eest, et aitas tuttaval punalippu heisata. Samuti saab avalikku korda rikkuda tänaval lärmates ja ebasobivas kohas keha kergendades.\nBussijänese kallal jõudu tarvitada ei tohi\nKui inimene ei allu riiklikku järelevalvet tegeva korrakaitseametniku korraldusele ja muud inimese mõjutamiseks mõeldud vahendid on ammendunud, võib ametnik eelnõu järgi tarvitada jõudu ehk vahetut sundi.\nSiin on oluline roll just sõnapaaril \"riiklik järelevalve\". Näiteks bussijäneste püüdmine pole riikliku järelevalve osa ja selle töö käigus eelnõu jõudu kasutada ei luba. \"Piletita reisijate kontrollimise osas me mingeid täiendavaid meetmeid ette ei näe,\" rõhutas Link.\nKüll aga antakse MUPO-le õigus jõudu kasutada siis, kui ametnikud kontrollivad ühistranspordiseaduse täitmist. Nimelt püüab Tallinna linnavalitsus korrastada pealinna taksoturgu, kuid praegu sõidavad osad juhid seepeale lihtsalt minema.\nMõned neist ei esita ametnikele dokumente, mõned pargivad keelatud kohas ja mõned tarvitavad teise inimese teenindajakaarti. Praegu aitab nende puhul ainult politsei kutsumine. Siseministeeriumi hinnangul võiks ametnikel olla ka õigus ühissõidukijuhtide joovet kontrollida. \"Juhtumid, kus ühissõidukijuht on joobes, ei ole kahjuks väga harvad,\" kirjutatakse eelnõu seletuskirjas.\nKäerauad, gaas ja teleskoopnui\nIndrek Link tõdeb, et inimese korrale kutsumiseks või ohu ennetamiseks ei pruugi piisata füüsilisest jõust. Sestap pakub siseministeerium välja, et korrakaitseametnik võiks vajadusel appi võtta käerauad, teleskoopnuia ja gaasipihusti.\n\"See tegelikult on eelkõige ametnike enda ohutuse vaates. Kui me läheme inimesi korrale kutsuma, siis rikkuja on mõnikord etteaimamatu. Ja seda enam, kui neid on mitu tükki,\" selgitas Link.\nLink rõhutab, et erivahendeid ja külmrelvi võib ametnik kasutada ainult äärmisel vajadusel. Näiteks  käeraudu tohib tarvitada siis, kui inimene võib muidu kedagi teist rünnata, ametnikule füüsiliselt vastu hakata, midagi väga kallist ära lõhkuda või lihtsalt põgeneda.\nGaasipihusteid kannavad paljud MUPO ametnikud tänagi kaasas kuid nad tohivad neid kasutada ainult hädakaitseks. \"Õigus kasutada gaasipihustit võimaldab korrakaitseametnikul kaitsta oma elu ja tervist, näiteks grupiründe korral, mis võib joobe­seisundis grupi puhul olla tõenäoline. Samal põhjusel peab korrakaitseametnikul olema õigus kasutada ka teleskoopnuia,\" kirjutatakse eelnõu seletuskirjas.\nSamas mida teha, kui kohalik korrakaitseametnik haarab teleskoopnuia ning tema vastane seepeale telliskivi? Või kui korrarikkuja, kes tunneb, et hakkab füüsiliselt alla jääma, võtab välja terariista või tulirelva?\n\"Siis ei jäägi muud üle, kui tuleb kutsuda abi ja ilmselt see abi saabub päris kiiresti,\" ütles Link. \"Neid vahendid, mida politsei kasutab, me küll ei näe, et me annaksime korrakaitseametnikele.\"\nEhkki teiste riikide kogemus näitab, et elektrišokirelv on üldjuhul ohutum kui teleskoopnui, ei saa kohalikud korrakaitseametnikud ka seda appi võtta. Politsei küll kasutab elektrišokirelva kuid praegu kehtivad sellele sisuliselt samad reeglid, mis tulirelva kasutamisele.\nSiseministeerium pakkus juba aasta alguses välja, et taserite kasutamise lävendi võiks tuua allapoole, nii, et seadus hindaks seda sarnaselt teleskoopnuiale. \"See säte jäi kahjuks eelnõust välja,\" ütles Link kuid lisas, et teemaga tegeleb edasi justiitsministeerium.\nSeitse aastat arutelusid\nMõtet anda kohalikele omavalitsustele õigus füüsilist jõudu tarvitada, tutvustas siseministeerium esimest korda 2016. aastal. Argumendid olid toona üsna sarnased.\n\"Kui mõni linnakodanik on avalikus kohas alkoholijoobes või kuskile magama jäänud, siin on täitsa mõttekoht, et võib-olla kohalik omavalitsus ise toimetab inimese ennekõike koju või siis kainestusmajja,\" rääkis siseministeeriumi toonane osakonnajuhataja Veiko Kommusaar seitse aastat tagasi.\nToonane siseminister sotsiaaldemokraat Andres Anvelt lisas, et korrakaitse pole ainult politsei privileeg. Ta tõi näiteks maksu- ja tolliameti töötajad ja keskkonnainspektrorid, kes samuti vajadusel erivahendeid kasutavad.\nIsamaalase Urmas Reinsalu juhitud justiitsministeerium jättis eelnõu ilma kooskõlastuseta. \"Justiitsministeerium ei toeta munitsipaalpolitseinike volituste laiendamist enne, kui on kokku lepitud ühtses järelevalves, on ühtlustatud omavalitsustes korrakaitseametnike teenistusse võtmise nõuded ja kokku lepitud nende ülesannete täitmise rahastus,\" märkis Reinsalu oma kirjas ja lisas, et avalikus kohas käitumise üldnõuded, mille üle MUPO järelevalvet peaks tegema, on seaduses abstraktselt kirjas.\nKas riik loobub jõumonopolist?\n2019. aastal, kui siseministeeriumit juhtis EKRE liige Mart Helme, tuli ministeerium ideega uuesti välja. Ka toona ei saanud sellest asja. \"Jõu kasutamine ja inimeselt vabaduse võtmine - see on riigi monopol,\" kordas Reinsalult justiitsministrimantli üle võtnud isamaalane Raivo Aeg.\n\"Omavalitsuse korrakaitseüksus ei ole politsei. Samuti ei ole korrakaitsega tegelev ametnik politseiametnik. Sellest tulenevalt ei saagi tal olla vahetu sunni kohaldamise õigust,\" lisas justiitsministeerium ametlikus vastuskirjas ning lisas, et vead inimese kinnipidamisel ja füüsilise jõu kasutamisel võivad viia raske tervisekahjustuseni. \"Seetõttu riik vigu teha ei tohi. Vigade ärahoidmine on esimesena seadusandja kohustus,\" märkis ministeerium.\nJustiitsministeerium juhtis tähelepanu ka sellele, et politseilise ülesande omavalitsusele delegeerimiseks peaks olema objektiivne vajadus ning politseinike vähesus või omavalitsuse soov ise oma territooriumil korda luua ei ole argumentidena piisavad. \"Seetõttu ei saa nõustuda justkui probleemina tooduga, et alkoholijoobes inimeste transportimine kulutab liigselt politseiressurssi. Arvestades inimese kehalise puutumatuse ja vabaduse olulisust, on nende kaitseks politseiressursi kulu igati väärt,\" lisas ministeerium.\nIndrek Link loodab, et sel korral on justiitsministeerium siseministeeriumiga ühes paadis. \"Selle eelnõu ettevalmistamisel oleme justiitsministeeriumiga korduvalt kohtunud ja neid aspekte arutanud,\" rääkis Link.\nLink meenutas, et siis, kui eelnõu esimest korda välja tuli, tekitas kõige enam ärevust võimalus pruukida jõudu piletita reisijate vastu. Uus eelnõu seda ei luba.\n\"Me oleme eelnõusse lisanud ka selle, et jõu kasutamise puhul jääb politseile võimalus kontrollida selle otstarbekust,\" lisas Link, kelle sõnul saab politsei jõu kasutamisega seotud dokumente välja küsida. \"Ja me oleme väga palju täiustanud ka seda, kellele jõu kasutamise õigus antakse.\"\n "
        },
        {
          "päis": "Sõja 637. päev: Ukraina väed jätkavad positsioonide hoidmist Dnepri vasakkaldal",
          "sisu": "Ukraina operatsioon Dnepri idakaldal põhjustab paanikat Vene sõjablogijate seas. USA kaitseministeerium eitas, et laskemoona saadetised Ukrainale oleks 30 protsendi võrra vähenenud. Zaporižžja linna tabas Venemaa rakett. Vene pommitamise tagajärjel sai Hersoni oblastis surma mees. Valge Maja sõnul võib Iraan anda Venemaale ballistilisi rakette vastutasuks Wagneri õhutõrje eest.\n \nOluline 22. novembril kell 20.50:\n- Ukraina sõjaväe ametnik: Vene väed suurendasid järsult pommitamisi Lõuna-Ukrainas;\n- Ukraina kaitsevägi: Öö jooksul hävitati kõik 14 Vene drooni;\n- Ukraina operatsioon Dnepri idakaldal põhjustab paanikat Vene sõjablogijate seas;\n- Venemaa raporteeris nelja Ukraina meredrooni hävitamisest;\n- USA kaitseministeerium eitas, et laskemoona saadetised Ukrainale oleks 30 protsendi võrra vähenenud;\n- Zaporižžja linna tabas Venemaa rakett;\n- Venemaa korraldas öösel järjekordse droonirünnaku;\n- Vene pommitamise tagajärjel sai Hersoni oblastis surma mees;\n- Valge Maja: Iraan võib anda Venemaale ballistilisi rakette vastutasuks Wagneri õhutõrje eest;\n- Ukraina peastaap: Venemaa kaotas ööpäevaga 850 sõdurit.\nUkraina väed jätkavad positsioonide hoidmist Dnepri vasakkaldal\n\"Kaitsejõud jätkavad positsioonide hoidmist Dnepri vasakkaldal, patareide vastast võitlust ning pommitavad vaenlase positsioone ja tagalat,\" teatas Ukraina lõunaringkonna väejuhatus. \nUkraina Tauria väerühma ülem Oleksandr Tarnavskõi ütles, et Vene vägi on järsult suurendanud rünnakute ja õhulöökide arvu, samal ajal suurenesid ka vaenlase elavjõu ja soomukite kaotused\n\"Tauria väerühma tegutsemisalal kaotas vaenlane 491 meest, alistus seitse. Hävitati 21 sõjatehnikaühikut, sh kolm tanki, kolm soomukit, üks tankitõrjeraketiseade, kuus drooni, neli sõidukit ja neli eritehnikaühikut, sealhulgas iseliikuv reaktiiv-demineerimisseade UR-77 Meteorit. Veel 11 tehnikaühikut sai kahjustada. Hävitati ka kolm laskemoonaladu,\" kirjutas Tarnavskõi kolmapäeval Telegramis.\nSamal ajal sooritas vaenlane tema sõnul Tauria suunal ühe raketirünnaku ja andis 29 õhulööki, korraldas 38 lahingkokkupõrget ja 911 suurtükirünnakut.\nTarnavskõi sõnul jätkub ründeoperatsioon Melitopoli suunal, Ukraina kaitsjad hoiavad kaitset Avdijivka suunal.\nScholz kutsus taas Putinit üles lõpetama sõda Ukraina vastu\nSaksa liidukantsler Olaf Scholz ütles kolmapäeval, et kutsus Vladimir Putinit üles lõpetama sõda Ukraina vastu ja viima riigist välja kõik väed.\nVene režiimi juht osales esmakordselt pärast mullust kallaletungi Ukrainale videosilla teel G20 kohtumisel. \n\"Kutsusin president Putinit üles lõpetama rünnakut Ukraina vastu ja viima väed Ukraina territooriumilt välja, et see sõda saaks lõpuks lõppeda,\" ütles Scholz \nSaksamaa valitsus teatas kolmapäeval, et riik andis Ukrainale üle 20 Marderi lahingumasinat. Kokku on Berliin saatnud Ukrainasse 80 Marderi lahingumasinat. \nDanilov: Putin püüab muuta Ukrainat valitsematuks\nUkraina riikliku julgeoleku- ja kaitsenõukogu sekretär Oleksi Danilov kirjutas Ukrainska Pravdas, et Vene režiimi juht Vladimir Putin püüab viia Ukrainat anarhia ja täieliku valitsematuse seisundisse nagu Ukraina revolutsiooni ajal aastatel 1917–1921.\nUkraina kaitsevägi: Öö jooksul hävitati kõik 14 Vene drooni\nUkraina kaitseväe peastaabi teatel ründas Venemaa riiki öösel 14 Shahed-136 drooni ja ühe raketiga H-22.\nKõik 14 drooni tulistati alla Dnipropetrovski, Zaporižžja, Kiievi, Zõtomõri, Vinnõtsja ja Hmelnõtskõi oblastite piires.\nRakett H-22 kukkus alla Zaporižžja oblastis ning keegi viga ei saanud.\nEeldatav droonide ja raketi laskekoht asus Ukrainast kagus Venemaal.\nUkraina operatsioon Dnepri idakaldal põhjustab paanikat Vene sõjablogijate seas\nMõttekoja ISW teatel põhjustab Ukraina kaitsejõudude operatsioon Dnepri okupeeritud idakaldal üha kasvavat paanikat Vene sõjablogijate seas. Vene kaitseministeeriumi ametnikud püüavad avalikkust rahustada.\nNii väitis Venemaa kaitseminister Sergei Šoigu teisipäeval, et Vene väed on suutnud tõrjuda kõik Ukraina rünnakud Dnepri idakaldale Hersoni oblastis ning Ukraina väed kandvat suuri kaotusi.\nSamal ajal väidavad Vene sõjablogijad, et Vene väed ei suuda Ukraina üksusi Dnepri idakaldalt tõrjuda ning hoopis Vene väed kannavad suuri kaotusi.\nNäiteks väitis teisipäeval üks Vene sõjablogija, et Ukraina väed tapsid terve Vene ründegrupi Krõnkõ küla lähedal. Küla asub kahe kilomeetri kaugusel Dnepri jõest ja 30 kilomeetri kaugusel Hersoni linnast.\nSamuti väitis eelmise nädala reedel teine Vene allikas, et Ukraina rünnakus hukkus 76 Vene sõjaväelast, kes püüdsid korraldada \"pettemanöövrit\" Hersoni oblasti Skadovskõi rajoonis Dnepri idakaldal.\nSamuti avaldad teisipäeval üks Vene sõjablogija kirja, mis olevat tulnud Hersoni rindel olevalt sõdurilt. Kirjas väidetakse, et Vene jõududel pole piirkonnas luuredroone ning napib inimesi. Samuti väidab sõdur, et sõjaväeline juhtkond pole pärast ukraina rünnakuid oma käske kuidagi muutnud ning tema üksusel Krõnkõ küla lähistel pole piisavat suurtükituge.\nSiiski märkis ISW, et selle analüütikud pole veel näinud tõendeid, mis kinnitaksid Vene sõjablogijate väiteid aina halvenevast Vene vägede seisust Hersoni oblastis.\nVenemaa raporteeris nelja Ukraina meredrooni hävitamisest\nVene kaitseministeeriumi ametnikud väitsid sotsiaalmeediavõrgustikus Telegram, et Mustal merel hävitati neli Ukraina meredrooni. Ametnike väitel liikusid droonid Krimmi suunas.\nVene ametnike väiteid pole võimalik kinnitada.\nUSA kaitseministeerium eitas, et laskemoona saadetised Ukrainale oleks 30 protsendi võrra vähenenud\nUSA kaitseministeeriumi pressiesindaja Sabrina Singh kommenteeris ABCNewsi artiklis esitatud väidet, et NATO standarditele vastava laskemoona tarned Ukrainale oleks 30 protsendi võrra vähenenud. Pressiesindaja sõnul ei vasta see väide tõele.\n\"Ma ei väidaks seda. Me suutsime varustada Ukrainat sellega, mida ta vajas vastupealetungi ajal, ning me jätkame Ukraina varustamist talve jooksul,\" ütles Singh.\nPressiesindaja lisas, et kaitseministeerium vajab Ukraina abipaketi vastuvõtmist Kongressi poolt, sest see on ainus viis Ukraina abistamise jätkamiseks.\nZaporižžja linna tabas Venemaa rakett\nVenemaa okupatsioonivägi ründas teisipäeva õhtul Ukrainas Zaporižžjat raketiga, vahendas portaal Unian oblasti sõjaväelise administratsiooni teadet.\nRünnak leidis aset kell 20.43, kui üks rakett kukkus alla Zaporižžja linna linnaosas. Seni välja selgitamata tüüpi rakett maandus avamaale, kirjutas Telegramis oblasti sõjakuberner Juri Malaško.\nTeateid kannatanutest ei ole, ehkki plahvatuse lööklaine kahjustas piirkonnas eramaju.\nVenemaa korraldas öösel järjekordse droonirünnaku\nÖösel vastu kolmapäeva korraldas Venemaa droonirünnaku Ukraina vastu.\nDroonid liikusid Lõuna- ja Kesk-Ukraina oblastite õhuruumi kaudu Lääne-Ukraina suunas.\nHmelnõtskõi oblastis töötas õhutõrje ning alla tulistatud Vene droon kukkus eramajade piirkonda. Teateid kanntanutest pole.\nVene pommitamise tagajärjel sai Hersoni oblastis surma mees\nVene õhuvägi pommitas Berõslavi linna Hersoni oblastis Dnepri läänekaldal. Kokku kasutasid vene väed linna pommitamiseks 12 lennukipommi ning Berõslavi rajooni pommitamiseks tervikuna 28 lennukipommi.\nEramajade piirkonda kukkunud pomm tappis 65-aastase mehe, kelle surnukeha leiti pommitatud maja rusude alt.\nValge Maja: Iraan võib anda Venemaale ballistilisi rakette vastutasuks Wagneri õhutõrje eest\nValge Maja teatas teisipäeval, et Vene erasõjafirma Wagner valmistub tugevdama Iraani toetatud Liibanoni šiialiikumise Hizbollah või Teherani režiimi õhutõrjevõimekust osana \"enneolematust kaitsekoostööst\" kahe USA vaenlase vahel.\nTa lisas, et Iraan kavatseb varustada Venemaad ballistiliste rakettidega koheselt kasutamaks neid Ukrainas, saades vastutasuks Wagneri õhutuge.\n\"Meile kättesaadav informatsioon osutab, et Wagner valmistub Vene valitsuse suunistel pakkuma õhutõrjevõimekusi kas Hizbollah'le või Iraanile,\" ütles riikliku julgeolekunõukogu kõneisik John Kirby ajakirjanikele.\nPäevaleht The Wall Street Journal kirjutas varem sel kuul viitega nimetuks jäetud USA ametnikele, et Wagner valmistab ette üleandmiseks Pantsir-S1 ehk Vene õhutõrjereaktiivsuurtükki ja raketisüsteemi, mis NATO-s on tuntud SA-22 nime all.\n\"Oleme kindlasti valmis kasutama oma terroritõrje sanktsioonide võime Vene isikute või ühenduste vastu, mis võiksid teha selliseid destabiliseerivaid üleandmisi,\" ütles Kirby.\nWashington on hoiatanud juba mõnda aega üha süvenevate sõjaliste suhete eest Moskva ja Teherani vahel. Tegu on punguva suhtega, mis Kirby sõnul on ilmselgelt kahjustav Ukrainale, kuid samas kahjustava loomuga Iraani naabritele ja ausalt öeldes kahjustav ka kogu rahvusvahelisele kogukonnale.\nVene kaitseminister Sergei Šoigu külastas septembris Iraani ning pärast külaskäiku kirjeldas seda kui tähtsat sammu kahe liitlase vahelises sõjalises koostöös.\nMõlemad riigid on kantud rahvusvaheliste kaubandussanktsioonide nimekirja ning samas tihendanud sidemeid terves reas sektorites.\nUkraina peastaap: Venemaa kaotas ööpäevaga 850 sõdurit\nUkraina relvajõudude pühapäeval esitatud hinnang Vene vägede senistele kaotustele sõjas alates Venemaa täieulatusliku sõjalise kallaletungi algusest 2022. aasta 24. veebruaril:  \n- elavjõud umbes 320 670 (võrdlus eelmise päevaga +850);\n- tankid 5446 (+7);\n- jalaväe lahingumasinad 10 188 (+14);\n- suurtükisüsteemid 7769 (+17);\n- mobiilsed raketilaskesüsteemid (MLRS) 899 (+0);\n- õhutõrjesüsteemid 589 (+1);\n- lennukid 323 (+0);\n- kopterid 324 (+0);\n- operatiivtaktikalised droonid 5784 (+13);\n- tiibraketid 1564 (+0);\n- autod ja muud sõidukid, sealhulgas kütuseveokid umbes 10 159 (+25);\n- laevad / paadid 22 (+0);\n- allveelaevad 1 (+0)\n- eritehnika 1105 (+7).\nUkraina enda kaotuste kohta samasuguse regulaarsusega andmeid ei avalda ning pole ka avalikult selgitanud, millise metoodika alusel nad Vene sõjakaotusi kokku loevad.\n "
        },
        {
          "päis": "Iisrael ja Hamas sõlmisid leppe osa pantvangide vabastamiseks",
          "sisu": "Iisraeli valitsus kiitis heaks leppe osa pantvangide vabastamiseks. Kokkuleppe detailid: Hamas vabastab 50 pantvangi, Iisrael 150 palestiinlastest kinnipeetavat, vaherahu kestab vähemalt neli päeva. Von der Leyen andis korralduse saata Gazale vaherahu ajal rohkem abi. Iisrael vandus vaherahu järel sõja jätkamist Hamasi vastu. Hamas tervitas humanitaarvaherahu Gaza sektoris.\n \nOluline 22. novembril kell 15.58:\n- Iisraeli valitsus kiitis heaks leppe osa pantvangide vabastamiseks;\n- Kokkuleppe detailid;\n- Katar: vaherahu algus tehakse teatavaks järgmise 24 tunni jooksul;\n- Biden: lepe Gaza pantvangide vabastamiseks teeb siirast heameelt;\n- Von der Leyen andis korralduse saata Gazale vaherahu ajal rohkem abi;\n- Iisrael vandus relvarahu järel sõja jätkamist Hamasi vastu;\n- Hamas tervitas humanitaarvaherahu Gaza sektoris.\nIisraeli valitsus kiitis heaks leppe osa pantvangide vabastamiseks\nIisraeli parempoolne valitsus kiitis ööl vastu kolmapäeva heaks leppe, millega Palestiina islamistlik äärmusrühmitus Hamas vabastab Gazas kinni hoitavatest pantvangidest 50 inimest, kelle eest saadakse vastu juudiriigi vanglates palestiinlastest naiste ja alaealiste kinnipeetavate vabanemine ja ajutine relvarahu, selgub peaministri büroost uudisteagentuurile AFP saadetud ametlikust avaldusest.\n\"Valitsus kiitis heaks leppe esimese faasi üldjooned, mille kohaselt vabastatakse vähemalt 50 röövitud inimest – naised ja lapsed – järgneva nelja päeva jooksul, mille kestel on sõdimises paus,\" seisis avalduses.\nKokkuleppe detailid\nHamas peaks vabastama 50 enda käes olevat pantvangi nelja päeva jooksul, samal ajal vabastab Iisrael 150 eri kuritegudes süüdi mõistetud palestiinlast enda vanglatest.\nHamas vabastab ainult tsiviilisikutest naisi ja lapsi. Esimesel päeval vabadusele pääsevate inimeste seas oleks ka kolm USA kodanikku, \nvahendab Financial Times.\nIisrael vabastab enda vanglatest samuti ainult naistest ja alaealistest kinnipeetavaid.\nPantvangide ja kinnipeetavate vabastamine peab toimuma järkjärgult nelja päeva jooksul. Selle käigus kehtiks Gazas vaherahu.\nKatari ametnike vahendusel saavutatud kokkulepe näeb ette, et Hamas võib vabastada veel pantvange kümne kaupa järgnevatel päevadel, iga kümne vabastatud pantvangi eest saab Hamas vaherahu veel ühe päeva võrra pikendamist. Kokku on Hamasi käes üle 240 iisraellasest ja kolmandate riikide kodanikest pantvangi.\nEeldatakse, et vaherahu ajal saadetakse Gazasse ka senisest rohkem humanitaarabi.\nPraegu pole veel selge, mis kuupäevast alates vaherahu ja pantvangide vabastamine algab.\nKatar: vaherahu algus tehakse teatavaks järgmise 24 tunni jooksul\nIisrael ja Hamas jõudsid kokkuleppele nelja päeva pikkuses humanitaarpausis vastutasuks 50 pantvangi vabastamise eest Gazas, teatas Katari välisministeerium kolmapäeval.\n\"Pausi algusaeg tehakse teatavaks järgmise 24 tunni jooksul ja see kestab neli päeva võimalusega seda pikendada,\" teatas ministeerium.\n\"Lepe sisaldab 50 praegu Gaza sektoris kinni hoitava tsiviilisikust nais- ja lapspantvangi vabastamist vastutasuks teatud arvu Iisraeli vanglates kinni peetavate palestiina naiste ja laste vabastamisel, vabastatavate arv suureneb leppe rakendamise hilisemates etappides,\" märkis ministeerium avalduses.\nKatar on pidanud nädalate viisi intensiivseid suletud uste taga läbirääkimisi umbes 240 pantvangi vabastamiseks, ajutise relvarahu sõlmimiseks ja humanitaarabi lubamiseks Gazasse.\nÄärmusrühmituse Hamas võitlejad tungisid 7. oktoobril Iisraeli ja tapsid seal 1200 inimest. Samuti rööviti umbes 240 inimest, enamik neist vanurid ja lapsed.\nVastuseks alustas Iisrael pealetungi eesmärgiga Hamas hävitada. Gaza sektorit valitseva Hamasi valitsuse sõnul on sõjategevus toonud kaasa enam kui 14 100 inimese, nende seas ligi 6000 lapse ja 4000 naise hukkumise.\nBiden: lepe Gaza pantvangide vabastamiseks teeb siirast heameelt\nUSA president Joe Biden ütles teisipäeval, et Hamasi 7. oktoobri rünnakus võetud pantvangide vabastamine valmistab talle siirast heameelt.\n\"Mul on erakordselt hea meel, et kui see lepe täielikult ellu viiakse, saab osa neist vapratest hingedest tagasi oma pere juurde,\" ütles Biden Valge Maja avaldatud teates.\nVon der Leyen andis korralduse saata Gazale vaherahu ajal rohkem abi\nEuroopa Komisjoni president Ursula von der Leyen ütles kolmapäeval, et andis komisjonile korralduse kiirendada humanitaarabi saatmist Gaza sektorisse, kus anti teada nelja päeva pikkusest humanitaarvaherahust Iisraeli ja Hamasi vahel.\n\"Euroopa Komisjon annab kõik endast oleneva, et kasutada seda pausi humanitaarabi tulvaks Gazas,\" ütles ta avalduses ja lisas, et tervitab pantvangi- ja vaherahulepet.\nIisrael vandus vaherahu järel sõja jätkamist Hamasi vastu\nIisrael vandus ööl vastu kolmapäeva, et jätkab sõda Palestiina islamistliku äärmusrühmituse Hamas vastu pärast seda, kui ümber saab vaherahu aeg Gaza sektoris, selgub peaministri büroost uudisteagentuurile AFP saadetud ametlikust avaldusest.\n\"Iisraeli valitsus, Iisraeli armee ja julgeolekujõud jätkavad sõda, et tuua tagasi kõik röövitud, hävitada Hamas ja tagada, et Gazast ei tuleks enam mingisugust ohtu Iisraeli riigile,\" seisis avalduses.\nHamas tervitas humanitaarvaherahu Gaza sektoris\nPalestiina islamistlik äärmusrühmitus Hamas tervitas kolmapäeva varahommikul Iisraeli valitsuse heakskiidetud humanitaarvaherahu kokkulepet, mille alusel peaks lähiajal vabanema osa Gaza sektoris kinni hoitavatest pantvangidest vastutasuks kümnete juudiriigi vanglates viibivate palestiinlaste vastu.\n\"Selle leppe klauslid moodustati vastavalt vastupanu ja selle otsustajate visioonile, mis püüdleb meie rahva teenimisele ja nende kindlameelsuse suurendamisele agressiooni palge ees,\" seisis Hamasi avalduses.\nÜRO tervitas kolmapäeval Iisraeli ja Hamasi kokkulepet\nÜRO peasekretär António Guterres \"tervitab kokkulepet, milleni Iisrael ja Hamas jõudsid Katari vahendusel, keda toetasid Egiptus ja USA\", ütles Guterrese pressiesindaja.\n\"See on tähtis samm õiges suunas, aga teha tuleb veel palju enam,\" lisas pressiesindaja.\n "
        }
      ],
      "21": [
        {
          "päis": "Grabe: tuleb keskenduda kõige suurematele turniiridele",
          "sisu": "Karjääri jooksul piljardi erinevates formaatides üle 20 Eesti meistrikulla võitnud Denis Grabe hindas viimast 9-palli kulda kõige suurema pingega võidetud koduseks tiitliks. Nüüd seisab ees uue võistlusvarustuse valik.\n \nMaailma edetabeli kaheksanda piljardimängija Denis Grabe sihiks on uuel aastal suurte profiturniiride võitmine ja selleks on vaja üle vaadata kõik pisidetailid. \"Mul on siin paar mõtet. Üritan treenida parimate mängijatega ja varustuse koha pealt vaadata enda varustus veel üle,\" mõtiskles Grabe. \"Mul on aega kaks-kolm kuud, proovin erinevaid mooduseid, mis sobiks mulle kõige paremini.\"\nTuleb valida sobiva kaalu, vindi ja otsaga kiid. Süsinikkiust ülemise otsaga kiide uuenduslik tootmine on tõstnud viimastel aastatel löökide stabiilsust. Grabel on veel kehtiv leping USA suurtootja Predatoriga. \"Enne võisime näha, et kõigil on puidust ülemised osad ehk \nshaft\n'id, siis nüüd on näiteks \ncarbon fiber\n, et kõigil on mustad,\" selgitas Grabe. \"See on kindlasti toonud muutuse piljardimaailma.\"\nUut hooaega alustab Grabe veebruaris, kui Tallinnas toimub veebruari keskel Kalevi spordihallis taas kõrgeklassiline Euroopa karikakaetapp, seejärel lendab Grabe Ameerika Ühendriikidesse 10-palli maailmameistrivõistlustele.\n\"Tuleb keskenduda kõige suurematele turniiridele. Las Vegases on veebruari lõpus MM. See on kindlasti üks olulisemaid turniire kogu aasta jooksul ja selleks tuleb eraldi valmistuda,\" ütles Grabe.\nTänavu MM-il viienda ja üheksanda koha saavutanud Grabe valiti Eesti Piljardiliidu poolt ka aasta sportlaseks.\nEesti meistrivõistluste tulemused 2023. aastal:\n14.1 formaat:\n1. Karl Gnadeberg\n2. Mark Mägi\n3. Erki Erm\n3. Stanislav Saiov\n10-palli formaat:\n1. Mihkel Rehepapp\n2. Mark Mägi\n3. Revo Maimre\n3. Mario Palumets\n8-palli formaat:\n1. Mark Mägi\n2. Denis Grabe\n3. Karl Gnadeberg\n3. Erki Erm\n9-palli formaat:\n1. Denis Grabe\n2. Mark Mägi\n3. Mihkel Rehepapp\n3. Revo Maimre\n "
        },
        {
          "päis": "Soome lülitas tiitlikaitsja Kanada Davis Cupil konkurentsist",
          "sisu": "Meeste tennise võistkondliku võistluse ehk Davise karikasarja finaalturniiri avamatšis alistas Soome meeskond mängudega 2:1 tiitlikaitsja Kanada ja jõudis esimest korda poolfinaali.\n \nSeejuures ei teinud Soomel kaasa nende ainus esisajamängija, maailma 69. reket Emil Ruusuvuori, Kanada ridades ei mänginud maailma edetabelis 29. real asuv Felix Auger-Aliassime.  \nAvamängus sai Milos Raonic, kes täpselt seitse aastat tagasi paiknes edetabelis karjääri kõrgeimal ehk kolmandal real, aga on nüüd vigastuste tõttu langenud 318. kohale, veidi üle tunni aja kestnud kohtumises 6:3, 7:5 jagu Patrick Kaukovaltast (ATP 782.) ja viis Kanada 1:0 juhtima.\nTeises üksikmängus viigistas aga Soome seisu, kui endise Eesti esireketi Jürgen Zopi treeneri Pasi Virtaneni 22-aastane poeg Otto Virtanen (ATP 171.) alistas 6:4, 7:5 Gabriel Diallo (ATP 139.).\nOtsustavas paarismängus alistasid Virtanen ja Harri Heliövaara 7:5, 6:3 Alexis Galarneau ja Vasek Pospisili.\nSoome mängis esimest korda Davis Cupil 1928. aastal. Enne tänavust hooaega oli Soome parim tulemus Maailmaliiga \nplay-off\n'i jõudmine, sellega saadi hakkama 1990., 1999. ja 2002. aastal. Alates 2019. aastast mängitakse Davis Cupil finaalturniiri ja sinna pääses Soome tänavu esimest korda.\nPoolfinaalis läheb esimest korda nelja parema sekka pääsenud Soome, kelle kapteniks kunagine maailma 13. reket Jarkko Nieminen, vastamisi Tšehhi ja Austraalia vahelise matši võitjaga.\nTabeli alumises pooles kohtuvad veerandfinaalis Itaalia ja Holland ning Serbia ja Suurbritannia.\n "
        },
        {
          "päis": "Pevkur: valitsusvastutusel on oma hind",
          "sisu": "Reformierakonna toetus languses, aga see on valitsusvastutuse hind, ütles Reformierakonna aseesimees, kaitseminister Hanno Pevkur \"Esimeses stuudios\". Tema sõnul hakkab valitsuse populaarsus taas tõusma, kui koalitsioonileppes olevad ideed viiakse täide.\n \nReformierakond valis Kaja Kallase nädalavahetusel taas esimeheks, kuid näiteks ajalehtede juhtkirjad võrdlevad seda \nveeuputusega\n ja ütlevad, et Kallase tagasivalimine muutis tema \nisikliku probleemi\n kogu erakonna probleemiks.\nPevkuri sõnul ei ole tegelikult erakonnal midagi hullu.\n\"Reformierakonnal on täna valitsusvastutus ja on igati loogiline, et kui erakonnal on peaministripositsioon, siis peaminister on ka erakonna esimees. Ma arvan, et midagi nii traagilist, kui siin võib-olla juhtkirjad kirjutavad, näha pole mõtet. Loomulikult, seis on raske, erakonnal on reitingud selgelt praegu nokk allapoole ja valitsusvastutusel on oma hind. Need otsused, mida me peame langetama, on väga rasked nii igale majapidamisele kui ka riigile tervikuna,\" kommenteeris ta saates.\nPevkur lisas, et kui koalitsioonilepingus olevad asjad saavad tehtud, siis muutub valitsus jälle populaarsemaks.\nPevkuri hinnangul on vastutustundetu rääkida nagu oleks valitsus laiali ja käivad uued koalitsiooniläbirääkimised.\n\"Meil on vaja riigieelarve vastu võtta ja selles olukorras, kus meil on tegelikult riigieelarve vastuvõtmiseni mõned nädalad, ei ole väga mõistlik ja riigimehelik arutada seda, et meil on Eestis valitsuskriis, et meil on mingisugused uued koalitsiooniläbirääkimised, meil on valitsus pilla-palla laiali. See on täiesti vastutustundetu. Praegu tuleks keskenduda sellele, et parlament tööle saada, sellele, et riigieelarve saaks vastu võetud. Siis on võimalik hakata tegelema juba järgmiste teemadega, mis ei kao kuhugi. Seda vastutust peame kandma ja meie asi on seletada inimestele ausalt ja otse, miks üht või teist valikut tehakse.\"\nKoalitsioon seob riigikogus seitse eelnõu usaldushääletusega. Pevkur põhjendas seda sellega, et riik peab toimima. Tema hinnangul püüab EKRE obstruktsiooniga riigi valitsemist muuta.\n\"Muuta riigivalitsemist selliseks, et parlamendis keegi paneb alati n-ö seisu püsti, et tekitada erakorraliste valimiste oht või seisukord ja siis hakata välja pressima. See ei ole olnud parlamentaarse riigikorra tugevus. Parlamentaarse riigikorra tugevus ja ka riigikogu kodu- ja töökord on kirjutatud eesmärgiga, et parlament töötaks ja normaalselt töötaks. Praegu me näeme, et kasutatakse iga lünka, iga täppi, iga komakohta selleks, et otsida neid võimalusi, kuidas parlament tasalülitada. Kui selle parlamendi tasalülitamise hind on see, et apteekritele jääb lähtetoetus kehtestamata, et ukraina lastest vabaks jäävad koolikohad ei jõua eesti lasteni, siis see on täiesti Eesti riigi vastane käitumine,\" kommenteeris ta.\n\"Igal käigul on ju alati vastukäik. Kui EKRE praegu käitub nii, miks me peaksime siis eeldama seda, et kui ühel päeval on keegi järgmine opositsioonis, et nemad seda relva ei kasuta. 30 aastat ei ole seda kasutatud sellisel kujul. Obstruktsiooni on tehtud, on tehtud päev, kaks, aga mitte nii, et üks erakond ütleb teadlikult välja, et meie algusest peale soovime viia parlamendi sinna, et toimuksid erakorralised valimised. See on täiesti ebademokraatlik,\" lisas Pevkur.\nKaitseministri hinnangul eelnõude sidumine usaldushääletusega põhiseadusega vastuolus pole, sest need seitse eelnõud on seotud riigieelarve vastuvõtmisega.\n\"Neid ei oleks mingil juhul seotud usaldusega juhul, kui nad poleks eelarvega seotud. Me ei saa eelarvet vastu võtta enne, kui need seitse seadust on muudetud. Me oleks võinud teha ka n-ö kobarkäki, et panna need seitse seadust ühte seadusesse ja siis teinud usaldushääletuse, aga me seda ei teinud, hoidsime need eraldi. /../ Ma küsiks teistpidi vastu, et mis on alternatiiv. Kas see, et riigikogu ei töötagi edasi, Eesti riigielu pannakse seisma ja me ootame erakorralisi valimisi? Jah, üks erakond seda tahaks, mina arvan, et see ei olnud Eesti rahva tahe, et parlament niimoodi tasalülitatakse ja ei ole olnud ei põhiseaduse ega erinevate riigikogu kodukorda reguleerivate seaduste mõte,\" rääkis ta.\nUkraina toetus püsib\nPevkur kinnitas saates, et lääneriikide toetus Ukrainale püsib ning jätkuvalt otsivad riigid, mida nad saavad veel Kiievile anda.\nKa miljoni mürsu initsiatiiv elab. \"See elab. Märtsini on pikk tee minna. Teiseks olen mina olnud kogu aeg seda meelt, et kui me ei suuda seda Euroopast kokku saada, siis peame olema valmis seda kolmandatest riikidest ostma,\" ütles ta.\nPevkur rõhutas, et Ukrainale miljoni mürsu andmine pole ainus osa initsiatiivist, vaid lisaks on vaja käima tõmmata Euroopa kaitsetööstus ning n-ö vanad NATO liikmesriigid peavad jõudma selleni, et nad kulutavad kaitsele kaks protsenti sisemajanduse kogutoodangust.\n\"Fakt on see, et praegu on 31 riigist 11 riiki, kes panustavad kaks protsenti. See on ilmselgelt liiga vähe ja me peame sinna jõudma ühiselt, et NATO riigid panustavad kaitsesse nii palju, et saaksime päevavarud sellele tasemele, mida NATO kaitseplaanides oleme ette näinud,\" ütles Pevkur.\nEesti on tõusnud Euroopa suurimaks moonaostjaks, kuigi nõudlus on suurem kui tootmine ja seetõttu on ka hinnad tõusnud. Pevkuri sõnul ei ole Eestil valikut.\n\"Meil tõepoolest ei ole valikut. Eesti soetas juba ka enne täiemahulise sõja algust moona. Eelmisel aastal oleme teinud ettenägelikult väga palju otsuseid selleks, et juba eelmisel aastal soetada moona. Aga me pole praegu kusagil paremas seisus ja ma ei näe, et turg lähema kahe kuni viie aasta jooksul muutuks. Nii et selles mõttes, minnes praegu tehingutesse, ma arvan, me saame veel parema hinna kui minna järgmisel või ülejärgmisel aastal. Pole mingit väljapääsu, meil on vaja enda varusid suurendada ja me teeme seda praegu,\" rääkis ta.\n "
        },
        {
          "päis": "Võimas viimane veerandaeg säilitas Kalev/Cramol edasipääsulootuse",
          "sisu": "BC Kalev/Cramo korvpallimeeskond tegi FIBA Europe Cupil alagrupi viimases mängus Zaragoza vastu võimsa viimase veerandaja ning võitis võõrsil mängu 78:71. Võiduga säilitati ka lootus alagrupist edasi pääseda.\n \nZaragoza juhtis teisel veerandil vahepeal 19 punktiga ja võitis lõpuks avapoolaja 48:34, viimasele veerandajale läks Hispaania klubi 11-punktilises eduseisus. Neljanda veerandi alguses kasvatati edu 13-punktiliseks, aga Kalev/Cramo vastas sellega 17:0 spurdiga ja asus ise juhtima. Lõpuks võitis Kalev/Cramo veerandaja 26:8, teisel poolajal oldi Hispaania kõrgliigaklubist paremad 44:23.\nKalev/Cramo resultatiivseimad olid Kregor Hermet ja Anthony Tyrone Mathis, kes tõid mõlemad 16 punkti. Hugo Toom lisas 11 punkti, Martin Dorbek ja Mihkel Kirves tõid kumbki kaheksa punkti, lisaks võttis Kirves kümme lauapalli. Kalev/Cramo värskeim täiendus Marreon Jackson mängis pea 12 minutit ja tõi selle ajaga viis punkti, võttis kolm lauapalli ja andis kaks tulemuslikku söötu.\nZaragoza parim oli Dejan Kravic 15 punktiga, Miguel Gonzalez ja Mitchell Watt panustasid kumbki kümne punktiga.  \nAlgselt neljaliikmelisest, kuid Iisraeli klubi loobumise järel kolmeliikmeliseks jäänud alagrupist pääseb kindlasti edasi võitja, kelleks on kolme võidu ja ühe kaotusega Zaragoza. Kalev/Cramo sai kahe võidu ja kahe kaotusega teise koha. Järgmisesse faasi jõuavad lisaks alagruppide võitjatele ka kümne alagrupi kuus paremat teise koha omanikku.\n "
        },
        {
          "päis": "Aktuaalne kaamera kell 21:00",
          "sisu": ""
        },
        {
          "päis": "Kuldar Sikk: Dakari jaoks ei saa kunagi valmis olla",
          "sisu": "Vilniuses esitles Leedu-Eesti rallipaar Benediktas Vanagas – Kuldar Sikk uut täiustatud masinat, millega jaanuari alguses minnakse starti kuulsal Dakari kõrberallil.\n \nNagu eelmiselgi aastal, on ka tänavu Leedu rallimehe Benediktas Vanagase kaardilugejaks Dakari rallil eestlane Kuldar Sikk. Teisipäeval esitlesid mehed Toyota Gr Hilux autot, millega 5. jaanuaril asutakse Saudi Araabias Dakari rallil võistlema.\nUus auto eelmise aasta mudelist oluliselt ei erine, nokitsetud on natuke mootori esiosa kallal ja vedrustuses on tehtud peenhäälestust.\n\"Kui keegi küsib, kas ma olen Dakariks valmis, siis võin julgelt öelda, et Dakar on meie jaoks valmis. Meie Dakari jaoks ei saa kunagi valmis olla,\" nentis Sikk. \"Eelmine aasta andis selle kogemuse, et tuleb võtta rahulikult, tuleb jääda rahulikuks, see on pikk võistlus, hoopis teise iseloomuga kui ralli.\"\nVanagas ja Sikk on sel aastal saanud kätt harjutada Euroopa maastikurallidel ja loodavad ka enne Dakari ralli algust Saudi Araabias kaks päeva testida. Eelmisel aastal pidid nad ralli neljandal kiiruskatsel katkestama, seekordne peaeesmärk on kindlalt finišisse jõuda.\n\"Teha head tulemust ei ole keeruline, aga Dakari kõige tähtsam hea tulemuse eeldus on see, et sa jõuad finišisse,\" arutles Sikk. \"Ehk siis kõigepealt tuleb jõuda elusalt ja tervelt autoga finišisse ja siis on ka kindlasti tulemus olemas. Mingeid illusioone siin tegema ei hakka, vaatame, kuidas võistlus kulgeb.\"\nEestist lähevad Dakarile ka Urvo Männama ja Risto Lepik, kes eelmisel korral katkestasid 11. etapil.\n "
        },
        {
          "päis": "Norstat: Isamaa kasvatas toetust veelgi",
          "sisu": "Isamaa toetus jätkas tõusu ning Reformierakonna toetus langust, selgus teisipäeval avaldatud Ühiskonnauuringute Instituudi ja uuringufirma Norstat Eesti koostöös korraldatava iganädalase küsitluse tulemustest.\n \nViimase nelja nädala tulemuste põhjal toetab Isamaad 26,2 protsenti, EKRE-t 22,2 protsenti ja Reformierakonda 17,6 protsenti valimisõiguslikest kodanikest.\nEsikolmikule järgnevad Keskerakond (13,3 protsenti), Sotsiaaldemokraatlik Erakond (SDE) (10,3 protsenti) ning Eesti 200 (5,8 protsenti).\nIsamaa toetus kasvas võrreldes nädalatagusega 1,7 protsendipunkti.\nEKRE toetus vähenes 1,4 protsendipunkti. \nReformierakonna toetus jätkas veelgi kahanemist, langedes 0,5 protsendipunkti. Veel oktoobri alguses oli Reformierakonna toetus 24,4 protsenti.\nKa SDE kaotas nädalaga toetust (-0,2); Keskerakond kogus toetust 0,3 protsendipunkti. Eesti 200 toetus kahanes 0,3 protsendipunkti.\nViimased koondtulemused kajastavad küsitlusperioodi 23. oktoobrist 17. novembrini.\nKoalitsioonierakondi toetab viimase uuringu järgi 33,7 protsenti ja opositsioonierakondi 61,7 protsenti vastajatest.\nParlamendivälistest erakondadest on Parempoolsetel toetust 2,3 ja Eestimaa Rohelistel 1,3 protsenti.\nReitingute leht graafikud/tabelid\nInfogram\n "
        },
        {
          "päis": "Lõuna-Eesti suusakeskused alustasid lumekahurite käivitamist",
          "sisu": "Tänu esimestele külmakraadidele on enamik Lõuna-Eesti suusakeskusi saanud lumekahurid tööle panna ja talispordihooaeg plaanitakse avada juba mõne päeva pärast. Võrumaal Haanja suusakeskuses oodatakse kunstlume tootmise jaoks külmemat ilma.\n \nLoviisa isa, tuubikeskuse juhataja ütleb, et nende viis kahurit töötavad elektril, mille eest maksavad ka nemad börsihinda. Isegi kõige kallimatel tundidel nad kahureid pausile ei pannud.\n\"Meil on siin selline nii-öelda lumetootmise sport kambakesi, nii kui esimesed külmakraadid tulevad nii kahurid tööle lähevad. Tänaseks on meeletu-meeletu kogus lund toodetud, siin on päevade küsimus kui mäed lähevad lahti,\" ütles Otepää Winterplace'i juhataja Siim Kalda.\nKuutsemäe Suusakeskuse mäetehnik Kaarel Hein ütles, et neil töötab 15 kahurit nõlvade peal. \"Kuna Munamäe keskus pole lumetootmist alustanud, siis saame kõik oma kahurijõu panna siia sellesse keskusesse. Mäe loodame avada reedel, kolme-nelja nõlvaga,\" rääkis Hein.\nOsa Otepää suusakeskuste senisest klientuurist loodab tänavu endale napsata Tartu lumepargi vastvalminud nõlv.\n\"Kui sul on lumelauanõlv siinsamas Tartu kesklinnas, siis tuled peale koolipäeva kasvõi tunniks ajaks ja kasvõi liinibussiga ja sul on see võimalus olemas. Kaks nõlva ja kaks tõstukit, põhinõlv on 200 meetrit pikk, kõrguste vahe on 30 meetrit, seal on üks tõstuk. Teine nõlv on päris pisikestele ja see on sajameetrine ja seal on siis teine tõstuk,\" sõnas Tartu lumepargi juhataja Jaan Olmaru.\nErinevalt talvepealinna keskustest siin novembrikuus veel väravaid ei avata. Tartus on ju alati natuke soojem kui Otepääl, tõdes lumepargi juhataja.\n\"Olgem ausad, miinus nelja, miinus viie kraadiga on tootlikkus ikkagi väga väike, samas elektrikulu on sama. Me ei tea kas neid suuremaid miinuskraade üldse tuleb. Peame ära kasutama need vähesedki, mis meil on, nii et panime kahurid tööle ja ikkagi loodame. Praegune prognoos näitab, et järgmisel nädalal võiks tulla ka krõbedamaid kraade,\" sõnas Olmaru.\nHaanjas oodatakse külma\nVõrumaal Haanja suusakeskuses oodatakse kunstlume tootmise jaoks külmemat ilma. Kui lähipäevil peaks aga sadama piisvalt lund, siis saab Haanjas juba nädalavatusel suusatada, Kunstlumega kaetud rajad loodetakse soodsa ilmaga valmis saada umbes kahe nädala pärast.\n\"Kui temperatuur on miinus neli kuni kuus kraadi, siis tootlikkus on üsna madal sellel kahuril. Ta Tahab ideaalis saada kuni kümme kraadi, siis saab panustatud energiast kõige rohkem lund tagasi. Teine põhjus on kindlasti see, et maa tahab alt külmumist, et kui maa väga soe, siis ta hakkab kohe kunstlund sulatama ja vesi hakkab jooksma,\" rääkis Haanja spordi- ja puhkekeskuse juht Anti Saarepuu.\nKütiorus aga lumekahurid juba töötavad, sest sealsete nõlvade lumega katmine võtab aega, mistõttu juba piisava miinuskraadiga hoitakse lumekahurid töös.\n\"Kõik seitse nõlva - selleks läheb külmaga kaks nädalat, aga praeguse prognoosi järgi saame kaks nõlva siin nädala jooksul käima, nii et võib-olla teeme proovi tõstukipäeva varsti,\" ütles Kütioru puhkekeskuse juhatuse liige Imre Viilukas.\n "
        },
        {
          "päis": "Kolmapäeva õhtul tuleb tihedat lund ja lörtsi",
          "sisu": "Talv näitab aina enam hambaid ja ees ootab lumetorm, sula ning siis taas miinuskraadid.\n \nTeisipäeval valitses Lõuna-Euroopas ja Balkanimaades madalrõhkkond ja sadas mitmel pool vihma, mägedes ka lörtsi ja lund. Atlandilt üle Euroopa lääneosa ja Briti saarte sirutus Skandinaaviasse aga võimas kõrgrõhuala. See hoidis ilma neis piirkondades kuiva, kuid külmana. Põhja-Soomes langes temperatuur pea 30 külmakraadi ligidale.\nKolmapäeval taandub aga seesama kõrgrõhkkond Skandinaavia kohalt kagusse, mistõttu ootab meidki ees külm öö. Päeval tuleb Grööni merelt Läänemere poole juba aga aktiivse madalrõhkkonna lohk koos lume ja lörtsisajuga. Neljapäeva öösel liigub sama madalrõhkkonna servas, üle Eesti, tuisune lume ja lörtsisadu (sajuvöönd on kaardil näha roosaga). Päeva peale õhutemperatuur aga tõuseb ning sadu läheb üle pigem vihmaks. Teeolud muutuvad kiiresti talvisest lörtsiseks ning kogu päeva valitseb libeduseoht.\nKolmapäeva öö tuleb laialdaselt selge. Üksikutes kohtades on pilvisem ning sajab lund. Tuul on muutliku suunaga 1-7 m/s. Saartel öö hakul idakaare tuul puhanguti kuni 11 m/s. Õhutemperatuur on vahemikus -5 kuni -12.\nKolmapäeva hommik jätkub Lääne-Eestis võrdlemisi selgelt. Ida-Eestis on pilvisus muutlik. Üksikutes kohtades sajab ka lund. Puhub muutliku suunaga tuul 1-7, puhanguti kuni 11 m/s ja termomeetrinäit on -7 kuni -10 kraadi.\nPärastlõunast pilvkate lääne poolt alates järk-järgult tiheneb ja õhtul jõuab merelt kohale ka tihe ja tuisune lume- ja lörtsisadu. Lõuna- ja edelatuul tugevneb puhudes mandril 4-10, saartel ja läänerannikul 10-15, puhanguti kuni 21 m/s. Õhutemperatuur aga maheneb tõustes vahemikku -5 kuni +1 kraadi.\nNädala lõpp jätkub igati talviselt. Neljapäev teeb veel tuisku ja tormi. Reedest tuul juba vaibub, kuid lumesadu jätkub läbi nädalavahetuse. Ja kui tormiga koos saabub hetkeks veidi soojemat õhku ning õhutemperatuur tõuseb isegi kergelt plusspoolele, siis nädalavahetusel langeb see taas miinusesse ning maksimaalselt on väljas öösel kuni -15, päeval kuni -11 kraadi külma.\n "
        },
        {
          "päis": "Sarnaselt Fudyle on ka Bolti toiduveoäri miinuses",
          "sisu": "Suurettevõtja Margus Linnamäe osalusega Fudy lõpetab detsembrist toidu kojuvedamise, sest see äri oli suures kahjumis. Ka Bolti toiduvedu on endiselt miinuses.\n \nKollaseid Fudy kirjaga toidukotte alates detsembri lõpust enam tänavatel kullerite seljas liikumas ei näe, sest mullu toidukulleriäriga alustanud ettevõte otsustas selle ärisuuna suure kahjumlikkuse tõttu lõpetada.\nMöödunud aastal teenis Fudy 725 000-eurose käibe juures 3,6 miljonit eurot kahjumit. Edaspidi keskendub ettevõte tehnoloogilisele lahendusele, mis võimaldab restoranides kohapeal tellida ja maksta toidu eest lauas, ilma teenindaja vahenduseta. Fudy juhil ei olnud täna aega ERR-ile kommentaari anda.\nSamuti Linnamäe osalusega restoranid kolisid eelmisel aastal vaid Fudy platvormile, kuid nüüd lähevad need tagasi Wolti. \"Ma pakun välja, kuskil detsembri keskpaigast, sealtkandist kuskil toimub see üleminek,\" ütles Apollo Group tegevjuht Mauri Dorbek.\nKuigi Fudy jäi toidukullerite turul kõige väiksemaks tegijaks, väidab Dorbek, et Apollo gruppi kuuluvate restoranikettide käive sellest ei kukkunud.\n\"Ma arvan, et nad on enam-vähem samal tasemel, sest et inimene harjus ära. Meie brändid on ikkagi päris tuntud. Ja inimene otsib, kus nende brändidega ühendust saada. Apollo grupi toitlustusbrändid on kindlasti sellised, kus on väga palju lojaalset kliendibaasi, kes liigub kaasa, sõltumata millises äpis sa kaasamüügiteenusena oled,\" rääkis Dorbek.\n\"Fudy oli tegelikult hea värske õhk kogu sellele kojuveoteenusele. Ta meie vaatest omajagu korrastas turgu,\" ütles Dorbek.\n\"Ma ei ole kindel, et mõni suur üldse siia soovib tulla, sest et need turud ei ole suured ja investeeringud ja kõik sellega kaasnev on päris mahukas, et siin hakata turuosa hõivama,\" sõnas ta.\nWolti Baltikumi juht seevastu usub, et ruumi on jätkuvalt ka uutele tulijatele, sest kasvupotentsiaali on turul veel küll, eriti toidu poest tellimisele.\n\"Ainult umbes kuus protsenti Eesti klientidest on Wolti kaudu poest toidukaupu tellinud. Seega me näeme, et siin on veel kõvasti potentsiaali. Meie andmed näitavad, et Eestis elavad kõige innukamad e-kaubanduse kliendid. See info on saadud võrdlusest meie klientuuriga 25 riigis,\" sõnas Wolti Baltikumi juht Mantas Lomsargis.\n\"Baltikumi kontekstis on Wolt kasumlik ettevõte,\" sõnas ta.\nKui Wolt väidab, et on viimastel aastatel kasumlik olnud, siis Eesti omanikega Bolt pole veel kasumlikkuseni jõudnud.\n\"Bolt Foodil läheb täna hästi. Endiselt oleme kasvutrendis nii tellimuste kui ka aktiivsete klientide arvu poolest ja liigume edukalt kasumlikkuse suunas,\" ütles Bolti toitlustusäri juht Jaagup Jalakas. Täpset kahjumisummat ei osanud ta öelda.\nSuuremat konkurentsi aga tervitaksid nemadki.\n "
        },
        {
          "päis": "ERR Hollandis: küsitlused näitavad valimistel võiduvõimalusi neljale erakonnale",
          "sisu": "Hollandis toimuvad kolmapäeval erakorralised parlamendivalimised. Arvamusküsitlused näitavad väga tasavägist seisu ning võiduvõimalus on neljal erakonnal.\n \nPäev enne valimisi ei vihja Hollandi parlamendi esine vaikelu kuidagi lähenevatele valimistele. Kuid hoones sees toimub teisipäeva õhtul otsustav teledebatt.\n\"Holland ootab homset valmisõhtut, mis kujuneb tõeliseks põnevikuks, sest kolm, isegi neli erakonda võitlevad võidu nimel,\" tõdes ajalehe Algemeen Dagblad poliitikareporter Niels Klaassen.\n\"Need on Roheliste ja Vasakpoolsete liit, Liberaalid ehk peaminister Mark Rutte erakond, mis on aastaid valitsenud, Geert Wildersi Vabaduspartei ning uus erakond Uus Sotsiaalne Kokkulepe, mida juhib Pieter Omtzigt,\" loetles väljaande NRC poliitikatoimetaja Rik Rutten.\nOmtzigti võib pidada nende valimiste täheks, ent seni on ta andnud peaministriks saamise kohta segaseid vastuseid ja seadnud tingimusi.\n\"Kui on valitsus, mis seisab eemal parlamendist, vähemused on lubatud ja nimetatakse spetsialistidest ministreid, siis olen valmis seda valitsust juhtima,\" sõnas ta.\n\"Pikalt ei teinud ta valimisnimekirja avalikuks, valimisprogrammi tutvustamine võttis samuti kaua aeg ning isegi nüüd räägib ta üsna ebamääraselt sellest, kas ta tahab üldse peaministriks saada. Ta on alati öelnud, et parim koht talle on parlamendis opositsioonipoliitikuna, aga nüüd, kui ta võib saada suurima erakonna juhiks, on ta oma tooni veidi muutnud ja öelnud, et vajadusel võib ta ka peaminister olla,\" selgitas Rutten.\nPeamised favoriidid valimisvõiduks on aga siiski paremäärmuslikuks peetud Geert Wilders, türgi päritolu ja võimalik esimene naispeaminister Dilan Yesilgöz ning sotsiaaldemokraatide vanameister Frans Timmermans.\n\"Ta tuli tagasi Brüsselist Euroopa Komisjoni asepresidendi kohalt, et võita need valimised. Ta tahtis saada Hollandi järgmiseks vasakpoolseks peaministriks. Aga ta on hädas olnud. Tal ei olnud eriti hea kampaania – see oli veidi üldine ning seisukohtades mitte eriti tugev. Ta oli valijate hinnangul veidi liiga pehme, aga arvamusküsitlustes ta nüüd jälle tõuseb,\" rääkis Klaassen.\n "
        },
        {
          "päis": "Zelenski: Maidani sündmused olid Ukraina esimene vasturünnak Venemaa vastu",
          "sisu": "Kümme aastat tagasi toimunud sündmused olid Ukraina esimene vasturünnak Venemaa vastu, ütles president Volodõmõr Zelenski Maidanil hukkunuid mälestades. Maidanil mitu kuud kestnud meeleavalduste tulemusel kukutati venemeelne valitsus ja riik pööras pilgu Euroopa poole.\n \nKümme aastat tagasi kogunesid tuhanded ukrainlased Sõltumatuse väljakule, et väljendada rahulolematust toonase presidendi Viktor Janukovitšiga. Nimelt otsustas toonane president katkestada koostööläbirääkimised Euroopa Liiduga.\n\"Elamine Janukovitši juhitud Ukrainas oli alandav. Keegi ei hoolinud inimestest. Võimud ei varjanud oma kuritegelikku ja täiesti venemeelset olemust,\" sõnas Maidani meeleavaldustel osalenud Dmõtro Riznõtšenko.\nJärgnevatel kuudel kogunes Kiievi kesklinna sadu tuhandeid meeleavaldajaid. Rahvamasside laialiajamiseks võtsid võimud kasutusele aga vägivalla. Maidanil toimunu tagajärjel astus valitsus küll tagasi, kuid selle eest maksti valusat hinda – meeleavalduste käigus hukkus üle 100 inimese.\nUkraina president Volodõmõr Zelenski süütas nende mälestuseks teisipäeval küünla. Ta sõnas, et toonased sündmused olid Ukraina esimene võit Venemaa üle.\n\"Kümme aastat tagasi alustasid ukrainlased oma esimest vasturünnakut seadusetuse vastu ning katsetele jätta meid ilma Euroopa tulevikust,\" ütles Zelenski.\nSamal ajal korraldas Kreml pressikonverentsi, kus lausuti, et Venemaa ei saa aga rahus praeguse Kiievi režiimiga koos eksisteerida.\n\"Ukraina territooriumil kehtiv režiim on osutunud läbinisti mürgiseks. Me ei näe mingeid võimalusi sellega koos eksisteerimiseks. Kõik läheb nii nagu president ütles, maksimaalne denatsifitseerimine ja demilitariseerimine, et vabastada see välismõjudest ja -juhtimisest, mis on ohtlik Vene Föderatsioonile ja Venemaal elavatele inimestele,\" rääkis Venemaa erisuursaadik Rodion Mirošnik.\nVeel kritiseeris Vene diplomaat NATO-t, et viimane Kiievit relvadega varustab ning seeläbi Ukraina režiimi toetab.\n "
        },
        {
          "päis": "Aasta interpreedid on Juurikas, Lattik, Turi ja Rosin",
          "sisu": "Eesti Interpreetide Liidu algatatud ja tänavu juba viiendat korda välja antav preemia aasta interpreet laureaadid on pianist Age Juurikas, tenor Mati Turi, organist Aare-Paul Lattik ja löökpillimängija Heigo Rosin.\n \nFestivali Eesti Muusika Nädal raames toimunud Eduard Oja autorikontserdil selgusid Eesti Interpreetide Liidu preemia aasta interpreet laureaadid. Tänavu tunnustas Eesti Interpreetide Liit nelja interpreeti, kes kõik on 2023. aastal silma paistnud kunstiliselt kõrgetasemeliste esinemiste ja särava ning mitmekesise kontserttegevusega.  \n\"Kõik tänavused laureaadid on erakordsed interpreedid, igaüks eristudes oma alal. Neid ühendab kõrgetasemeline professionaalsus ja sügav pühendumus kunstilisele eneseväljendusele,\" sõnas interpreetide liidu juhatuse esimees Henry-David Varema.\nEesti Interpreetide Liidu juhatuse aseesimees Mihkel Poll lisas, et aasta interpreedid on kõik oma eriala väljapaistvad esindajad, kes tegutsevad aktiivselt nii Eestis kui välismaal. \"Möödunud aasta on olnud auhinna saajatele loominguliselt väga viljakas, see on toonud palju meeldejäävaid kontserdielamusi publikule ning pakkunud inspiratsiooni kolleegidele.\"\nPianist \nAge Juurikas\n on sugestiivse esitluslaadiga soolopianist ja kammermuusik, kes ühendab Euroopa ja Vene klaverimängu traditsioone. Ta on esinenud soolokontsertidega ja kammerkoosseisudes pea kõikjal Euroopas, aga ka Põhja-Ameerikas ning soleerinud mitmete orkestrite ees. Samuti on ta teinud koostööd dirigentidega nagu Neeme Järvi ja Kaspars Putniņš.\nTema lemmikrepertuaar pärineb 20. sajandi esimesest poolest, samuti huvitab pianisti kaasaegse muusika esitamine. Nii ei piirdu tema kontserdikavad ainult paljumängitud klassikaga, vaid alati leidub seal ruumi ka värskemale muusikale.\nViimastel aastatel on Juurikas osalenud mitmes suuremahulises kaasaegse muusika projektis, nagu Grisey' \"Vortex temporum\", Stockhauseni \"Mantra\" ja Toivo Tulevi \"Nada\". 2018. aasta alguses ilmus tema debüütplaat \"The Soul of Fire\", mis sai aasta kammermuusikaalbumi auhinna.\nAare-Paul Lattik \nalustas oreliõpinguid Heino Elleri nimelises muusikakoolis Urmas Taniloo juures, seejärel jätkas Eesti Muusika- ja Teatriakadeemias, kus lõpetas magistrantuuri. Aare-Paul Lattik on täiendanud end Prantsusmaal Lille'i konservatooriumis professor Aude Heurtematte'i ja Lyoni konservatooriumis professor Louis Robilliard'i juhendamisel.\nAare-Paul Lattik on olnud Tallinna Rootsi-Mihkli kiriku organist ning EMTA õppejõud. Ta on konkurss-festivali \"Con brio 2000\" ja rahvusvahelise Tariverdijevi-nimeliste organistide konkursi laureaat (2005). Ta on andnud kontserte nii Eestis kui välismaal, salvestanud mitmeid CD-sid. Tallinna rahvusvahelise orelifestivali \"Reval\" ning Rahvusvahelise uusaastafestivali \"Bachfesti\" kunstiline juht. Aare-Paul Lattiku mitmekesises repertuaaris on eriline koht prantsuse orelimuusikal. \nMati Turi\n on nii Eestis kui ka välisteatrite lavadel nõutud tenor. Tema repertuaari kuulub rikkalik valik ooperirolle ja oratooriumide soolosid, samuti on ta armastatud kammerlaulja ning pikaajaline Eesti Filharmoonia Kammerkoori liige, muuhulgas solist. Tema lai repertuaar hõlmab muusikat barokist eesti nüüdisheliloojate teosteni.\nTuri rahvusvaheline solistikarjäär ooperilauljana hoogustus 2005. aastal Juhana rolliga Joonas Kokkoneni ooperis \"Viimased kiusatused\" Tampere ooperis. Vabakutselise lauljana on ta astunud üles ka Soome rahvusooperis, Hollandis Enschedes resideerivas Nationale Reisoperas, Chemnitzi Teateris Saksmaal, Rahvusooperis Estonia jm. Kammermuusikuna on tema kauaaegne partner olnud pianist Martti Raide ning igal hooajal on duo toonud publikuni vähemalt ühe uue laulukava. Aastate jooksul on Turi pälvinud korduvalt ka kultuurkapitali preemiaid.\nHeigo Rosin\n on Eesti esimene löökpillimängija, kes on spetsialiseerunud soolo- ja kammermuusikale. Ta on esinenud soolokavadega ja orkestrite ees Euroopa ja Ameerika kuulsates kontserdisaalides, alates Carnegie Hallist New Yorgis ja lõpetades Gewandhausiga Leipzigis. 2015. aastal valiti Rosin World Percussion Group'i kontsertmeistriks, millega kaasnes viie nädala pikkune tuur USA-s.\nLöökpillisolistina on ta korduvalt esinenud koos nimekate orkestritega nagu Riga Sinfonietta, Baltic Sea Philharmonic, ERSO, Tallinna Kammerorkester ja Vanemuise sümfooniaorkester. Hetkel õpib Rosin doktoriõppes Eesti Muusika- ja Teatriakadeemias ning õpetab löökpille Heino Elleri nimelises muusikakoolis.\nEnam kui kümne aasta pikkused karatetreeningud on Rosinat inspireerinud kombineerima võitluskunsti liikumist löökpillimängu omaga. Tänu sellele iseloomustab teda unikaalne mängutehnika, mida on lisaks kuulamisele ka huvitav vaadata.\n "
        },
        {
          "päis": "Keila avas eurosarjas võiduarve, Kasemetsalt 39 punkti",
          "sisu": "Esimest korda eurosarjas mängiv Keila Coolbet sai ajaloolise esimese võidu, alistades Põhja-Euroopa korvpalliliigas (ENBL) võõrsil 97:91 Valmiera.\n \nValmiera võitis tasavägise avapoolaja vaid ühe punktiga 53:52, kuid kolmandal veerandil oli Keila vastastest parem 24:14 ja nii mindi viimasele veerandajale Eesti klubi üheksapunktilises eduseisus.\nNeljandal veerandil kasvatas Keila vahepeal edu 13-punktiliseks. Valmiera jõudis viimasel minutil küll nelja punkti kaugusele, aga Keila suutis siiski lõpuni vastu pidada.\nKeila parim oli Kristen Kasemets 39 punkti ja üheksa lauapalliga. Kevin Anthony Johnson lisas 15 punkti ja andis seitse tulemuslikku söötu. Kahekohalise punktisummani jõudis ka Denis Krestinin, kes panustas võitu kümne punkti ja kaheksa lauapalliga.\nValmiera ridades tõi Edmunds Elksnis 20 punkti ja andis üheksa korvisöötu, Guntis Sipolins lisas 17, Seneca Sean Knight 15 ja Pauls Gustavs Miglinieks 14 punkti.\nKeilal on nüüd tabelis kirjas üks võit ja üks kaotus, Valmiera on kaotanud kõik kolm seni peetud kohtumist. Järgmise mängu peab Keila juba nädala pärast, kui kodusaalis võõrustatakse Belgia klubi Liege Basketit.  \n "
        },
        {
          "päis": "\"Impulss\": Eesti lahutavatel paaridel jääb tundetarkusest puudu",
          "sisu": "Lahkumineku virvarris unustavad lapsevanemad tihti oma järeltulijate tunded ja heaolu. Kuidas minna lahku nii, et lapsed jääksid terveks, arutleti saate \"Impulss\" stuudios. Üheks võimaluseks siin on stuudiokülaliste hinnangul parem suhtluskoolitus noortele juba enne pere loomist.\n \nStuudios said külalistena sõna advokaat Helen Hääl (Isamaa), MTÜ Lapsele Vanemad juht Erkki Laaneoks (SDE), riigikogu liige Liisa Pakosta (Eesti 200) ja Tallinna Lastehaigla Laste Vaimse Tervise keskuse juhataja, lastepsühhiaater Anne Kleinberg.\nLahutatud ja hooldusõiguse pärast kohtus käinud Laaneoks ütles, et kohtuvaidlustes on vaja lähtuda laste huvidest. \"Vanemate ja laste jaoks on oluline, et vanemate kooselu on küll lõppenud, aga vanemlik liit peaks neil säilima ja nende püha kohus on lapsed üles kasvatada. Ema ei saa asendada isa ja vastupidi. Kui vanemad lähevad kaklema ja hakkavad põhivanema staatust taga ajama, siis see tähendab tüli. Seda peame vältima,\" rääkis ta.\n\"Me läksime lahku peale kahte esimest last ja vaatamata tunnete tulvale, panime paika, et lapsed ja meie suhe on kaks eri asja. Keskendusime sellele, et lapsed vajavad parimat. Mõlemad vanemad on võrdõiguslikud ka seaduse järgi, kui see aluseks võtta, siis muutub elu lihtsamaks,\" rääkis Pakosta.\nPakosta sõnul tuleks Eesti seadusandluses teha selgemaks hooldusõiguses vanemate võrdsuse printsiip 50-50 põhimõttel, mis praegu pole seadusandja poolt üks-ühele määratletud. \"Meil on ka eraldi elatisevaidlus ja ajavaidlus. Kaks vaidlust: see pole normaalne lapse suhtes. Kohtus pead tõestama, et teine vanem on loll - sa pead tõendama, et sa tahad lapsega rohkem aega, sest teine on selleks kõlbmatu,\" kirjeldas Pakosta.\nKleinberg on üle 20 aasta töötanud oma erialal ja ta näeb ka teadlikke lahkuminejaid, kelle puhul pole humaansus kadunud, aga suurem osa neist on siiski sellised, kellel üksteist austav lahkuminek pole õnnestunud.\nTema hinnangul on lapse psüühikale laastavad kohtuvaidlused, kus vanemaid kirjeldatakse vastaspoole poolt kui väga halbasid ja väärtusetuid. \"Raske on siis lapsel üles kasvada inimesena, kes ei oleks ärev või kurb. Kohtumenetlus sellisel kujul on lapsele laastav ja ükski asi ei tohiks selleni jõuda. Mis toimub vanemate psüühikaga, on ka väga kurb kõrvalt vaadata - nad jooksevad amokki ja ei käitu ammugi nagu üks emotsionaalselt kättesaadav vanem peaks käituma,\" rääkis Kleinberg.\nHääl ütles, et perekonnaõiguses tegutsetakse üksikjuhtumi põhiselt. \"Iga laps on üksikjuhtum. Vaatame, milline oleks temale kõige parem lahendus ja sellise nõudega me ka kohtusse läheme. Ükski vanem ei taha ju ka minna kohtusse oma lapsele halba soovides või kaotama nii öelda,\" sõnas Hääl.\nTa lisas, et Eestis tõlgendavad seadust kohtud ja riigikohus on öelnud, et vanemate võrdsed õigused ei tähenda võrdset ajajaotust lapse kasvatamisel. \"Selline otsus on kõrgema astme kohtust tulnud ja teised selle seaduse tõlgendused pole õiged,\" sõnas Hääl.\n\"Kui võtame lähtepunktiks, et vanematel on võrdsed õigused, siis me kohe unustame lapse õiguse ära. Me ei saa minna kohtusse lapse õigusi unustades,\" sõnas Hääl.\nElatise poolt ja vastu\nLaaneoks väitis, et elatis kui selline on oma aja ära elanud. \"Elatis peaks säilima ainult nendele vanematele, kes ise endast olenevalt ei soovi lapse eest hoolt kanda. Elatise maksmine kaugendab lapsest seda vanemat, kes peab elatist maksma. Palju mõistlikum oleks see, et võetaks arvesse, kui palju aega on laps mõlema vanema juures. Kui ma lähen lapsega poodi riideid ostma, siis see on kvaliteetaeg, ja muud kulutused tuleks teha nii, et vanem teeb need otse oma lapsele,\" rääkis ta.\nHääl ütles, et selline rahaline lahendus on ideaallahendus, aga selliselt toimivad vanemad ei jõua kohtusse. \"See on tänapäeval üsna tavapärane, et kui on suhtlusõiguse vaidlus või elatisevaidlus, siis need on kombineeritud ja vastavalt sellele elatis määratakse. Võrdse ajajaotuse puhul on ühel vanemal ikkagi suurem kulu: paljud lastega seotud kulud ei sõltu sellest, kus laps parasjagu viibib. Näiteks teenusepakkujate, nagu lasteaed, arved - need lähevad ühele vanemale. Siis on elementaarne, et teine vanem peaks toetama rahaliselt elatisega või toetab teistmoodi rahaliselt. Aga kui ta seda vabatahtlikult ei tee, siis tuleb elatisenõue,\" arutles Hääl.\nLaste jaotamine vanemate vahel kipub Eestis välja nägema nii, et naised saavad ajakulu ja tasuvad ka lapse arved, nentis Pakosta. \"Seaduse tekst ütleb, et vanemate õigused ja kohustused on võrdsed. Üks riigikohtu lahend ütleb, et ka lapsega koos olemise aeg on ressurss. Meil on ühiskonnas tekkinud mudel, et mees maksab ja naise kulutab kogu aja lapsega koos olemisele. Seal on soolise võrdõiguslikkuse puudumise juurikas, sellepärast oleks 50-50 jaotus oluline. Kui mees maksab ja naine tegeleb lapsega, siis nad ei panusta võrdselt,\" sõnas Pakosta.\nPõhjamaad: 50-50 lapse jaotamine ei toimi\nTaani ja Rootsi on tänaseks uuringute põhjal öelnud, et vahelduv vanemlus, kus laps elab kord ühe, kord teise vanema juures, pole lapsele hea. \"50-50 töötab siis, kui vanemad saavad viisakal moel läbi. Me peame vaatama, et funktsionaalsus säiliks, mitte, et kõik oleks 50-50. Lastekasvatamise emotsionaalseid nüansse ei saa jagada, inimesed täiendavad üksteist, kui nad ka omavahel läbi ei saa. Kõige baas on aga see, et poleks ei otsest ega varjatud vaimset vägivalda, sissisõda. Inimene peab aru saama, et teeb sellega karuteene oma lapsele terveks eluks,\" rääkis Kleinberg.\nKui peres on vägivald, kas teise vanema või lapse suunas, siis see pole lapsele sobiv kasvukeskkond. \"Kui öeldakse, et lapsel on kõik hästi, ta pole näinud, kuidas mind pekstakse, siis laps tegelikult teab kõike, mis peres toimub. Vägivald on vägivaldse vanemaga suhtlemise vastunäidustus, kui inimene aga end ravib, siis mõne aja võib ta saada lapsega suhelda,\" rääkis Kleinberg.\nHääl ütles, et menetluses kuulatakse ära iga laps, ka alla kümneaastane. \"Meil on advokatuuris juhis, et tuleb vaadata ka last, kes ei oska veel rääkida, vaadata näiteks tema kehakeelt,\" sõnas Hääl. Ta lisas, et lapse soov ja lapse huvi pole sama asi, aga laps tuleb ära kuuluta. \"Kui asi on kohtumenetluses, siis hakkab lapse mõjutamine ühe või teise vanema poolt. See aga lõhub last. Manipuleeritakse lapse sooviga, ka esitades koduvägivalla kaebusi, mis on tihtipeale alusetud,\" sõnas Hääl.\nPakosta lisas, et Rootsis soovitakse perevaidlustes igal juhul vältida kohtumenetlust. \"Eestiski tuleks vähendada kohtuvaidlusi, sest ega ka kohtunik ei oska asja paika panna,\" ütles ta. Hääl täpsustas, et selle aasta 1. septembrist on ka Eestis kohustuslik enne kohtusse minemist läbida riiklik perelepitus.\nLahendus - rohkem suhtluskoolitust noortele\n\"Vanemad võiksid varem jõuda nõustamisse. Olen 20 aastat tegutsenud selles valdkonnas ja näen, et väga kergekäeliselt minnakse lahku. Eesti noored ei pinguta oma suhte nimel. Abielu ei peeta pühaks. Üks põhjus on selles, et meil pole kergesti kättesaadavaid tugiteenuseid ja pereteenuseid, nagu pereteraapia. Need on raskesti või kallilt kättesaadavad,\" sõnas Hääl.\nKleinberg lisas, et Eestis tuleks näha vaeva, et noored saaksid suhtlemise ja kuulamise oskused. \"Meil oleks vaja tundetarkuse õpet. Meil on kõik üsna metsikud, ei oska üksteist kuulata ega üksteisega rahulikult hakkama saada. Enne teraapiat on lihtsamaid asju, mida saaksime ära teha,\" sõnas ta.\nPakosta lisas, et Soomes on riiklikus õppekavas põhikoolis aastane kursus, kus õpitakse pereliikmeks olemist, kaasaarvatud viisakalt lahkuminekut. Laaneoks soovitas ka heas suhtes olevatel vanematel teha paari evakuatsiooniplaan kriisiolukorraks.\n "
        },
        {
          "päis": "Rootsi plaanib uusi reegleid immigrantide väljasaatmiseks",
          "sisu": "Rootsi teatas teisipäeval, et plaanib kehtestada uued reeglid, mis lubaksid asüülitaotlejaid ja immigrante uimastite kuritarvitamise, kuritegelikku ühendusse kuulumise või \"rootsilikke väärtusi\" ohustavate avalduste eest riigist välja saata.\n \nPeaminister Ulf Kristerssoni vähemusvalitsus tuli võimule läinud aastal parempoolsete Rootsi Demokraatide (SD) toel ja lubas võtta sihikule immigratsiooni ning kuritegevuse.\n\"Eduka lõimumise eeldus on, et inimesed, kes tahavad Rootsis elada, järgivad ka baasnorme ja elavad ausat ja viisakat elu,\" ütles rändeminister Maria Malmer Stenergard pressikonverentsil.\nInimõigusrühmitused ei ole valitsuse plaani veel kommenteerinud.\nSoolise võrdõiguslikkuse minister Paulina Brandberg ütles ajakirjanikele, et valitsus vaatab läbi Rootsi seadused selgitamaks välja, kas elamislubade tühistamiseks on olemas konkreetsed alused.\nVõimalike alustena tõi ta välja \"kehva eluviisi\", sealhulgas sotsiaaltoetuste pettus, võlad, elatise teenimine ebaausal viisil, uimastite kuritarvitamine, aga ka seotus kuritegelike ühenduste ja \"Rootsi põhiväärtusi ohustavate\" äärmusrühmitustega.\nVastavate seaduse läbivaatamist määrati juhtima endine kohtunik Robert Schott, kes peaks raporti esitama 2025. aasta jaanuaris.\nJustiitsminister Gunnar Strömmer ütles rahvusringhäälingule Sveriges Radio, et uuritakse ka kodakondsuse tühistamise lihtsustamist juhtudel, kui isik on pannud toime raskeid kuritegusid või kasutanud kodakondsuse omandamiseks ähvardusi, valesid või pistist.\n "
        },
        {
          "päis": "Noorte muusikute festival TUJA ootab kandideerima",
          "sisu": "Märtsis toimuv noorte muusikute festival TUJA ehk Tudengijazz kutsub taas kandideerima.\n \nRahvusvaheline noortele muusikutele suunatud rütmimuusikafestival leiab 42. korda aset 5.–9. märtsini ning täidab varakevadised Eesti linnad muusikaga meilt ja mujalt.\nVeebipõhine taotlusvoor on avatud ning nii reglemendi kui kandideerimisankeedi leiab festivali \nkoduleheküljelt\n. Taotlusi saab esitada kuni 4. jaanuarini.\nKa seekord valib demovoorust programmi pääsevad kollektiivid välja muusikutest, mänedžeridest ja festivalikorraldajatest koosnev pimekuulajatest žürii. \n\"Juba 42. korda toimuval TUJA-l tahame kindlasti edasi viia pikalt kestnud traditsioone, aga olla samas ka näoga tuleviku poole. Kuigi festivali nimes on sees sõna \njazz\n, ootame endiselt põnevusega kandideerima ka teistes rütmimuusika žanrites seiklevaid artiste ja koosseise,\" sõnas TUJA programmijuht Kaisa Potisepp.\n "
        },
        {
          "päis": "Tiit Maran: pojad kaotanud jääkaru Friida on lihtsalt liiga vana",
          "sisu": "Kolmandat korda pojad kaotanud Tallinna loomaaia emane jääkaru Friida on järglasteks lihtsalt liiga vana, nentis Tallinna loomaaia endine direktor Tiit Maran \"Ringvaates\".\n \nEsimest korda kaotasid Friida ja isane jääkaru Rasputin poja 2021. aastal. \"Pärast esimest õnnetust tegi loomaaed kõik, mis võimalik, et kõik oleks võimalikult paigas ning konsulteeris ka rahvusvaheliste asjatundjatega,\" meenutas loomaaia toonane direktor. Teist korda kaotas Friida pojad möödunud aasta detsembris.\nKolm järeltulijate surmaga lõppenud katset viitavad Marani sõnul sellele, et Friida sigimissüsteem on paigast ära ning tänaseks 21-aastane jääkaru on poegadeks liiga vana.\nPõhjus, miks Friidalt ja Rasputinilt nii väga järeltulijaid loodeti, on seotud loomade geneetilise materjaliga. Nimelt on Friida loodusest toodud jääkaru järglane.\n\"Seetõttu oli Euroopa populatsioonile oluline, et Friida järglaseid saaks – ta oli vana, aga okei, katsetame. Toodi siia Rasputin, kes on täpselt samamoodi väga vajaliku verega, äkki me saame hakkama. Need kolm korda on näidanud, et see on lootusetu ettevõtmine,\" nentis Maran.\nSeda, mis Friidale paariliseks toodud Rasputinist edasi saab, Maran ei osanud öelda. \"See on rahvusvahelise projekti koordinaatori teema, aga mulle tundub loogiline, et kuna Rasputin on oma geneetilise materjali poolest väga oluline, siis ilmelt tehakse ettepanek see loom kuhugi mujale viia ja Tallinna loomaaed saab endale mingi teise looma.\"\nSeda, et Tallinna loomaaia polaarium tühjaks jääb, Marani sõnul kartma ei pea. \"Euroopas on üle 500 jääkaru ja nad paljunevad iga aasta. Pigem on loomaaedades probleem, kuhu nad panna. Selleks meil ongi koordinaatorit tarvis, kes vaatab, kuhu jääkarud panna. Ma usun, et ta kindlasti vaatab, et me ikkagi saaksime siia uued jääkarud. Millised, see on muidugi tema otsustada, sest Friida jääb siia, ta on vana ega paljune – peab vaatama, et loom, kes tuleb, on selline, kellelt ei taheta järglasi saada,\" selgitas ta.\n "
        },
        {
          "päis": "Varul sai koos leedulannaga paarismängus 6:0, 6:0 võidu",
          "sisu": "Kreeta saarel Heraklionis peetaval W15 kategooria ITF-i tenniseturniiril jõudis Liisa Varul paarismängus geimigi loovutamata veerandfinaali.\n \nVarul ja tema leedulannast paariline Klaudija Bubelyte alistasid avaringis poolatarid Leticia Matuszewski ja Martyna Zaremba vaid 39 minutit kestnud kohtumises 6:0, 6:0.\nVarul ja Bubelyte päästsid kolm murdepalli ning realiseerisid ise seitsmest murdevõimalusest kuus. Mängitud punktidest võitsid poolatarid 20 ja Eesti-Leedu duo 48.\nKindla võiduga pääsesid veerandfinaali ja Andrea Roots ja tema slovakitarist paariline Karolina Krajmer, olles avaringis 6:1, 6:1 üle Šveitsi-Nigeeria paarist Natalia Fehrist ja Divine Dasam Nwekest.\nÜksikmängus kaotas 18-aastane Roots kvalifikatsiooni teises ringis 2:6, 4:6 tšehhitarile Barbora Michalkovale. 19-aastane Varul pääses otse põhiturniirile, kus kohtub avaringis turniiril kaheksandana asetatud slovakitari Laura Svatikovaga (WTA 1099.).\n "
        },
        {
          "päis": "Briti muuseumi hinnangul oli 3. sajandil valitsenud Rooma keiser transnaine",
          "sisu": "Suurbritannias tegutsev muuseum teatas, et aastatel 218–222 Rooma impeeriumit valitsenud keiser Elagabalus oli transaine ja nüüd tuleb temast rääkides kasutada naissoost asesõnu.\n \nHitchini linnas tegutsev muuseum tugineb ajaloolistele tekstidele ja nendest allikatest selgub, et Elagabalus palus end nimetada naiseks. Muuseum pidas seejärel nõu seksuaalvähemuste õigusi kaitsvate ühendustega ning leidis, et hakkab edaspidi keisri puhul kasutama naissoost asesõnu, vahendas \nThe Times\n.\nKõnealused allikad põhinevad Rooma krooniku Cassius Dio jutustustel. Kroonik väitis, et ekstsentrilisuse poolest tuntud Elagabalusele viidati kui naisele.\n\"Elagabalus eelistas kindlasti naissoost asesõna ning tänapäeval temast rääkides me arvestame sellega,\" rääkis kohalik liberaalne poliitik Keith Hoskins. \nMõned ajaloolased leiavad, et kroonik Dio juttu tuleb suhtuda kriitiliselt. Kroonik teenis keiser Severus Alexanderit, kes sai imperaatoriks pärast  Elagabalust. \nAllikate teatel oli Elagabalus julm valitseja ning ta hukati oma sugulaste poolt, kes soovisid dünastiat päästa. Elagabaluse surma järel saigi troonile tema sugulane Severus Alexander. \nCambridge'i ülikooli professor Andrew Wallace-Hadrill ütles, et arvesse tuleb võtta ka ajaloolist konteksti. Tema sõnul polnud roomlastel trans-kategooriat ning Elagabalust prooviti siis pigem solvata. Professori sõnul oli Elagabalus süürlane, mitte roomlane, seega tulevad mängu veel ka rassiga seotud eelarvamused.\nAntiikühiskonnad olid selgelt patriarhaalsed, kus mees oli valitseval positsioonil ja naised survestatud ning alluval positsioonil. Roomat valitsesid seetõttu meessoost keisrid ning naised said riiki juhtida ainult kulisside tagant. \n "
        },
        {
          "päis": "Lähis-Ida ekspert: Hamasil pole huvi korraga palju pantvange vabastada",
          "sisu": "Hamas ei soovi korraga palju pantvange vabastada ning tahab seda protsessi pigem pikemalt käimas hoida, ütles Lähis-Ida ekspert Peeter Raudsik \"Ringvaatele\".\n \nVäidetavalt on Iisrael ja Hamas jõudmas kokkuleppele pantvangide ja vangide vahetuses. Raudsik ütles, et kuigi selleks ajaks on kavas ka paus sõjategevuses, ei ole tegemist vaherahuga.\n\"Vaherahust ollakse ikkagi päris kaugel. See, millest praegu räägitakse, on vangide vahetus või ka pantvangide vahetus, mille käigus või mille ajaks tuleb ka lühiajaline paus sõjategevuses,\" ütles ta.\nPeamiselt arutatakse Raudsiku sõnul läbirääkimistel selle üle, kes vabaks lastakse.\n\"Ühelt poolt pantvangid, kelle Hamas võttis 7. oktoobril, keda ollakse valmis vabastama. Nende seas pole ainult Iisraeli kodanikud, vaid on ka teiste riikide kodanikke, kes tõenäoliselt saavad vabaks esimeste seas. Me räägime siin mõnekümnest inimesest kõigi pantvangide hulgast, keda kokku on üle 200. Ja teisalt on küsimus, et kes vastukaaluks lastakse vabaks neist palestiinlastest , kes on Iisraeli erinevates kinnipidamisasutustes ja vanglates. Arvan, et seal räägime sadadest. Kui vaadata tagasi, siis alati on vabastatud rohkem palestiinlasi, keda on ka rohkem vangis ja kinni hoitud, ja siis vähemal hulgal teisi,\" selgitas ta.\nRaudsiku sõnul on Hamasi huvi vabastada pigem vähe pantvange. \"Hamasi huvi on seda protsessi hoida käimas ja neil puudub huvi praegu korraga vabastada suurel hulgal pantvange.\"\nHamasi käes olevatest pantvangidest on Raudsiku sõnul vähe teada, kuid ilmselt on suuremas ohus need, keda hoitakse Gaza põhjaosas, mida Iisrael ründab.\n\"Need, kes on lõuna pool, on tõenäoliselt turvalisemalt ja Hamasil puudub praegu huvi neid pantvange kuidagi ise hukata või midagi muud sellist teha, sest nende jaoks on see puhas vahetuskaup,\" lisas ta.\nRaudsiku hinnangul ongi praegu kõne all olev pantvangide vahetus ilmselt esimene reas, mida Hamas teha plaanib.\n\"Hamasi pikk plaan on ikkagi vabastada Iisraelist võimalikult palju palestiinlasi. Sõjalises plaanis loodetakse, ma eeldan – see on spekulatsioon –, et ikkagi puhkeb vastupanulaine ka mujal kui Gaza sektoris,\" ütles ta.\nVaherahust ei ole Hamas Raudsiku hinnangul huvitatud. \"Ei ole otseselt nende huvi seda sõda sellisel kujul täna lõpetada. Kuigi seda on keeruline hinnata, mis toimub Hamasi sõjalises peakorteris ja kuidas nad ise näevad selle sõja kulgu, aga pausi on neil vaja, aga pikem vaherahu pole miski, mis neil on menüüs kuskil,\" rääkis ta.\n "
        },
        {
          "päis": "Eesti U-21 koondis lagunes Bulgaaria vastu teisel poolajal",
          "sisu": "Eesti kuni 21-aastaste noormeeste jalgpallikoondis sai EM-valiksarjas viienda kaotuse, kui võõrsil jäädi 0:6 alla Bulgaariale.\n \nSeptembris sama vastasega Kadriorus 1:1 viiki mänginud Eesti lagunes Bulgaarias teisel poolajal, lubades vastastel 16 minuti sees saada kirja neli väravat. Skoori avas 50. minutil Georgi Nikolov, kes lõi kümme minutit hiljem enda teise värava. 65. minutil lõi Robert Veering omavärava ning vaid minut hiljem lõi Asen Mitkov seisuks 4:0. Nikolov vormistas 85. minutil kübaratriki, kolm minutit hiljem vormistas lõppseisuks 6:0 Roberto Raitšev.\nKuuest mängust ühe viigi ja viis kaotust saanud Eesti jätkab valiksarja järgmise aasta septembris, kui võõrustatakse Iisraeli ning mõned päevad hiljem U-21 vanuseklassi kolmekordset Euroopa meistrit Saksamaad, valiksari lõpetatakse järgmise aasta 15. oktoobril, kui kodupubliku ees mängitakse Kosovoga.\n "
        },
        {
          "päis": "Viipekeelsed uudised",
          "sisu": ""
        },
        {
          "päis": "Varssavi: Poola hakkab varsti EL-i taastefondist raha saama",
          "sisu": "Poola konservatiivne valitsus teatas teisipäeval, et saab varsti kätte esimese väljamakse Euroopa Liidu koroonajärgsest taastefondist, mida seni Poola õigusriigi olukorra tõttu kinni peeti.\n \nEsimene väljamakse ei sõltu ühegi Poolale seatud eesmärgi täitmisest, teatas riigi rahandusministeerium, kuid ei täpsustanud, millal väljamakse tehakse.\nEuroopa Komisjoni otsusest andis teada võimupartei Seadus ja Õiglus (PiS), mis on Brüsseliga oma kohtureformide tõttu pikalt tülis olnud.\n\"Euroopa Komisjon andis täna positiivse soovituse taaste- ja vastupidavusrahastust. Poola saab varsti sellest ettemaksena 20 protsenti, mis tähendab 5 miljardit eurot,\" teatas rahandusministeerium.\nSamuti teatas Varssavi, et heakskiidetud uue plaani järgi tõuseb Poolale eraldatud laenude ja otsetoetuste summa 35,4 miljardilt eurolt 59,8 miljardi euroni.\nLisarahastus tehakse kättesaadavaks peamiselt läbi soodsate laenude summas 23 miljardit eurot, ülejäänud 2,76 miljardit eurot moodustavad toetused.\nKomisjon märkis, et lisarahastusega toetatakse Poola üleminekut puhtale energiale.\n\"Uuendatud plaanis keskendutakse suuresti roheüleminekule – 46,6 protsenti rahastusest eraldatakse meetmetele, mis toetavad kliimaeesmärke,\" öeldi komisjoni avalduses.\n "
        },
        {
          "päis": "Aktuaalne kaamera kell 18:30",
          "sisu": ""
        },
        {
          "päis": "USA-s kukkus elumajade müük viimase 13 aasta madalaimale tasemele",
          "sisu": "USA-s langes olemasolevate elamispindade müük viimase 13 aasta madalaimale tasemele.\n \nOlemasolevate elamispindade müük langes oktoobris eelmise kuuga võrreldes 4,1 protsenti. Kui sama trend kestaks terve aasta, tähendaks see ainult 3,79 miljoni elumaja müüki terve aasta jooksul, mis on madalaim tase 2010. aasta augustist, vahendas \nThe Wall Street Journal\n. \nKinnisvarahinnad tõusevad endiselt kiiresti. Kõrgete intressimäärade tõttu ei taha omanikud kinnisvara müüa. Ostjad konkureerivad piiratud arvu elamispindade pärast. Turul olev kinnisvara saab tihti mitu pakkumist, see tõstab lõplikku müügihinda\nBlaine ja Jennifer Nelson üritasid terve suve oma esimest kodu osta. Nad pidid pidevalt oma eelarvet muutma, kuna riigis tõusid hüpoteegi intressimäärad. Lõpuks ostsid nad kodu alles oktoobris. \n\"Oleme õnnelikud, et meil on olemas koht elamiseks ja ei pea elama seda stressirohket kogemust uuesti läbi,\" ütles Blaine Nelson.\n "
        },
        {
          "päis": "Sel talvel peaksid elektriarved tulema mullusest kaks korda väiksemad",
          "sisu": "Energiaettevõtted on algavaks talveks paremini valmis kui eelmisel hooajal, sest näiteks elektritoomiseks vajalike kütuste hinnad on madalamad ning veetase ja gaasivarud suuremad. Võrreldes eelmise talvega peaksid klientide elektriarved tulema kaks korda ning gaasi arved isegi kolm ja pool korda väiksemad.\n \nSoome Olkiluoto tuumajaama rikke, Leedu jaama hooldustööde ja taastuvenergia vähesuse tõttu maksis elektri börsihind teisipäeval ühes tunnis 777 eurot megavatt-tunnist.\n\"Tavaline on, et kui ei ole tuult, siis toetavad tegelikult tuumaelektrijaamad või siis gaasijaamad. Kolm asja korraga, see ei ole tavapärane. /.../ Kui mingisuguseid üllatusi ei juhtu, nagu täna, siis keskmise talve juures prognoosime hinnaks 110-120 eurot megavatt-tunni eest. /.../ Ta on kaks korda madalam kui eelmisel aastal oli,\" rääkis Eesti Energia energiatoodete juht Armen Kasparov.\nEnergeetikaeksperdi, Baltic Energy Partnersi juhi Marko Alliksoni sõnul on meie piirkonna elektrisüsteem varustuskindluse mõttes algavaks talveks võrreldes eelmise aastaga paremini valmis. Näiteks on fossiilsete kütuste hinnad madalad ja vett on hüdrojaamade jaoks palju rohkem.\n\"Nii et eeldusi on selleks, et hinnad oleksid madalamad kui eelmisel aastal. Ja loomulikult, mille vastu me kaitstud ei ole, on ootamatused. /.../ Aga kui kõik läheb tavapäraselt, siis pigem on hinnad alla 100 euro megavatt-tunni kohta, kui taastuvaid on piisavalt, tuult on palju. Ja üle 100 euro megavatt-tunni kohta siis, kui on vaja kasutada fossiilseid elektritoomisviise,\" selgitas Allikson.\nSamamoodi on Euroopas kogutud hoolsalt ka maagaasivarusid, ütles Eesti Gaasi juhatuse liige Raul Kotov.\n\"Kui me vaatatame tõesti neid tippusid ja möödunud talve hindasid, siis sellel aastal me ootame, et see hind on kuskil kolm kuni kolm ja pool korda odavam. Nii et on märgatavalt soodsam. Ja hetkel, kui me vaatame Hollandi gaasibörsi hindasid, siis siit eeloleval talvel see hind on seal kuskil 46-47 euro megavati eest tasemel,\" rääkis Kotov.\nOmeti tõuseb Eesti Gaasi hind koduklientidele detsembrist 75 sendini kuupmeetri eest ehk 27 protsenti.\n\"Kui me hetkel vaatme jaanuarikuud, siis, jah, hinnad on liikunud uuesti alla tagasi ja see põhimõtteliselt tähendab ka seda, et eeldatavasti novembri lõpus anname siis teada, et jaanuarikuus meie paindliku hinna pakett langeb,\" ütles Kotov.\nKonkurenstamet jälgib energiaturge, et enam ei tekiks olukorda, kus eelmisel aastal kerkis elektri hind üheks tunniks üle 4000 euro megavatt-tunnist.\n\"Ma arvan, et kõik täna on õppinud sellest olukorrast ja me näeme, et turuosalised käituvad natuke teismoodi, teevad ka paindliku hinnaga pakkumisi. See tähendab, et see kõver on läinud meil paindlikumaks, hinnatippe ei tohiks juhtuda. Samamoodi ka elektribörs on teinud mõningad korrektuurid enda toimimises, et sellised asju ära hoida,\" rääkis konkurentsiameti energiaturgude osakonna juht Marilin Tilkson.\n "
        },
        {
          "päis": "Janno Põldma: \"Leiutajateküla pulmapidu\" on eelkõige raamat armastusest",
          "sisu": "Koeratüdruk Lotte ja Leiutajateküla elanike seiklused on saanud järje Janno Põldma ja Heiki Ernitsa uues raamatus \"Leiutajateküla pulmapidu\".\n \n\"Leiutajateküla pulmapidu\" annab võimaluse end taas kurssi viia Lotte kodukandi tegemistega. Sel korral saab kõik alguse jänes Mihkli varba äralöömisest, mis päädib tema ja doktor Ave pulmaga.\n\"Ühe tegelase pulm ei olegi iseenesest niisugune sündmus, mis üksinda sellise asja välja kannab, vaid seal on jällegi see kogukondlik elu ning pulmadega kaasnevad kombed. Ma kirjutasin sinna viis-kuus erinevat armastuslugu – see raamat on eelkõige armastusest,\" rääkis kirjanik Janno Põldma.\n\"Leiutajateküla pulmapeo\" läbi lugenud väike Johan kiitis nii pilte kui ka lugu ennast. \"Mulle jäi kõige rohkem meelde Ave ja Mihkli pulm,\" märkis ta. \"Selles oli laulu, tantsu ja päris palju toredat. Ma soovitan seda neile, kes veel ei tea Ave ja Mihkli pulmast ja ei ole Lottemaal käinud.\"\nJanno Põldma sõnul on Lotte-lood olnud alati mõeldud nii väikestele kui ka suurtele, jutustades mitte niivõrd ainult krapsakast koeratüdrukust, aga kirjust kogukonnast ja keskkonnast, kus peamisteks märksõnadeks on headus, lahkus, vägivallatus ja uudishimulikkus.\n\"Üks asi on tegelane välja mõelda ja hakata teda kuhugi panema, aga meie lähenesime asjale teistpidi – lõime keskkonna ning siis hakkas loogiliselt tulema tegelasi, kellele see keskkond sobiks,\" selgitas Põldma.\n\"Arusaamine, et tegemist on kogukonnaga, avardab enda jaoks tunduvalt rohkem võimalusi – sa võid alati uusi tegelasi sisse tuua, keegi käib episoodiliselt läbi, keegi leiab kellegi. See annab võimalusi juurde. Viimased kolm raamatut, mis ma kirjutanud oled, ongi Leiutajateküla lood,\" selgitas kirjanik.\n "
        },
        {
          "päis": "Päevakaja (21.11.2023 18:00:00)",
          "sisu": ""
        },
        {
          "päis": "Maarja Kangro: Valerio Magrelli luule pole mingisugune tundeline halamine",
          "sisu": "Maarja Kangro tõlkis eesti keelde Itaalia luuletaja Valerio Magrelli kogumiku \"Jää vait, müra!\", mis räägib nii elu ebaõiglusest, lastest, ärevusest, jumalast kui ka vananemisest.\n \nKangro sõnul on Magrelli tekstid vaimukad ja tundlikud, särava üldistusjõu ja selge kujundiloogikaga ning nendega on lihtne samastuda. Nii läheb tema luule korda ka inimestele, kes muidu luulet ei loe.\n\"See, kuidas Magrelli kurvameelsusest ja depressioonist kirjutab, on niivõrd leidlik. Need kujundid, mida ta kasutab, on niivõrd head, et see luule kindlasti ei ole mingisugune tundeline halamine. Magrelli on ennekõike ikkagi ideekeskne luuletaja. Ma ei ole vist seni kohanud kedagi, kes nii vaimukalt, ausalt ja otse suudab vananemisest luuletusi kirjutada,\" kiitis tõlkija.\n "
        },
        {
          "päis": "Katariina Unt: \"3õde\" kordab elus toimuvat",
          "sisu": "Katariina Unt koos kolme näitlejaga toob teatris Ekspeditsioon välja lavastuse \"3õde\", kus kasutatakse eksperimentaalset tekstiloome meetodit. Nii on saadud täiesti uus alustekst, mis põhineb küll Tšehhovi näidendil, aga on selle originaalloogikaga tuntavas nihkes.\n \nLavastaja Katariina Unt ütles, et asi ei ole seekord loos, vaid teemades, mis tööprotsessis pinnale kerkisid. \"See, mis kuulda on, see, mis tekst on, on näitlejatepoolne sisend. Mina lavastajana olen sellest inspireerunud ning näitlejate sisendi nii-öelda ellu viinud.\"\nKahetunnises maratonis on laval Ester Kuntu, Anumai Raska ning Maria Paiste, kelle suuläbi kõnelevad vahelduvas rütmis kõik tegelased ja autor. Tekst voolab aegajalt peatudes, tagasi pöördudes ja uues vormis kordudes.\n\"See kordab mingis mõttes seda, mis elus toimub – et midagi öeldakse, mingid teemad haaravad meid, me jääme millessegi kinni ja nad nii-öelda kestavad meis edasi. Teemad lähevad edasi, elu läheb edasi. See ette ja taha hüppamine ka teksti põhimõttel on väga inspireeriv ja intrigeeriv,\" nentis Unt, kelle sõnul pole pikk loomeprotsess kergete killast olnud.\n\"Iga kord kui me oleme kokku saanud, proovi tulnud, hakkame otsast peale: miks me kokku tuleme? Kas me jaksame seda teha? Kuidas seda teha? Ühel päeval on kergem, teisel päeval on raskem. Samamoodi saab olema ka nende etendustega – iga kord tuleb uuesti tõestada: miks seda on tehtud? Miks sellesse on nii palju aega, vaeva ja raha panustatud? Mis on selle mõte? See on igakordne otsing, uus loome,\" rääkis lavastaja.\n "
        },
        {
          "päis": "Pärnu kinnisvaraturg üllatas oktoobris aktiivsuse ja hinnatõusuga",
          "sisu": "Kui mujal Eestis valitses kinnisvaraturul oktoobris vaikelu, siis Pärnu üllatas aktiivsuse ja hinnatõusuga.\n \nMaa-ameti andmetel tehti oktoobris Eesti kinnisvaraturul kaheksa protsenti vähem tehinguid kui eelmisel aastal samal ajal ning kaks protsenti vähem kui eelnenud kuul.\nTallinnas vähenes korteritehingute arv aastaga kaks protsenti. Väike langus oli ka Tartus. Samas Pärnus tehti korteritega ligi kolmandiku võrra rohkem tehinguid kui aasta tagasi ning tervelt 75 protsenti rohkem kui septembris.\nPärnu korteri ruutmeetri keskmine hind kasvas aastases võrdluses ligi 15 protsenti.\n\"Oktoober on ikka hea, aga tegelikult on meil valminud terve hulk kortermaju, mille ostu-müügitehingud tehti ära juba aasta alguses. Need majad said lihtsalt korraga valmis ja see moondab statistikat natuke. Kuna Pärnu turg on Tallinna ja Tartu turust tunduvalt õhem, siis iga väike erisus statistikast kajastub vastu kui mingi suur trend,\" rääkis Kinnisvaraeksperdi maaklerteenuse juht Janno Peterson.\n\"Hindadega on ka Pärnus huvitav lugu. Kuna meil on siin hästi palju väljastpoolt Pärnut ostjale suunatud kaupa, siis kui vaadata pakkumishinda, siis Pärnu isegi Tartut edestab, kui aga vaadata tehinguhinda, siis on ikka Tartu ees. Pärnu hinnataset on ka need uued korterid üles viinud,\" lisas ta.\n "
        },
        {
          "päis": "Eesti Ratsaspordi Liit Venemaa sportlasi Eestisse võistlema ei luba",
          "sisu": "Rahvusvahelise Ratsaliidu (FEI) juhatus otsustas nädalavahetusel Mehhikos peetud üldkogul Venemaa ja Valgevene ratsanikud neutraalsete individuaalsportlastena taas rahvusvahelistele võistlustele lubada. Eesti Ratsaspordi Liidu (ERL) juhatatus tegi sündmusest lähtuvalt kiire ja kategoorilise otsuse mitte nõustuda FEI juhatuse otsusega ega rahvusvahelise olümpiakomitee (ROK) soovitusega.\n \nKooskõlas Eesti Olümpiakomitee (EOK) seisukohaga kinnitas ERL, et vaatamata FEI ja ROK-i otsustele ei lubata Eestis toimuvatele rahvusvahelistele ratsavõistlustele Venemaa ega Valgevene sportlasi, hobuseid ega ametnikke.\nKuivõrd otsus kinnitatakse detsembris, esitasid Põhja- ja Baltimaade ning Poola rahvuslikud alaliidud Eesti Ratsaspordi Liidu eestvedamisel ühisavalduse teisipäeval lõppeval peaassambleel. ERL-i juhatuse esimees Marti Hääl rõhutas avalduses: \"Sõjaolukord Ukrainas ei ole muutunud, seega oleme kindlal arvamusel, et Venemaa ja Valgevene sportlastele ja ametnikele kehtestatud võistluskeeld tuleb säilitada, sest agressorriikide sportlaste neutraalsust ei ole võimalik defineerida ega hinnata.\"\n\"Põhjamaade ja Baltikumi olümpia- ja paralümpiakomiteed koos rahvuslike ratsaliitudega kinnitavad jätkuvalt oma vankumatut toetust Ukrainale,\" lisas Hääl. \"Jääme kindlaks sellele, et praegusel hetkel ei ole võistluskeelu tühistamiseks õige aeg ning teeme tihedat koostööd seotud huvigruppidega, et monitoorida olukorda lähedalt.\"\nKuigi FEI juhatus kinnitas avalduses oma täielikku toetust Ukrainale, põhjendati otsust ROK-i varem avaldatud soovitusega lubada Venemaa ja Valgevene sportlastel neutraalsete individuaalsportlastena võistlustel siiski osaleda. Lisaks märkis FEI, et agressorriikide sportlased on mitmel teisel spordialal rahvusvahelisele areenile juba tagasi lubatud. FEI on üks alaliitudest, kes otsustas sel kevadel ROK-i soovitusele vaatamata võistluskeeld Venemaa ja Valgevene sportlastele siiski säilitada ning viimane olümpiaspordi alaliit, kes nüüd selle võistluskeelu tingimuslikult tühistas.\n "
        },
        {
          "päis": "Riigikogu opositsioon hindab võimuparteide käitumist absurdseks",
          "sisu": "Riigikogu alustas teisipäeval usaldusküsimusega seotud eelnõude arutelu. Opositsiooni hinnangul on nii paljude eelnõude sidumine usaldusega ebanormaalne ning loodetakse, et president aitab olukorra lahendada.\n \nOpositsioonierakondade sõnul on tekkinud olukord absurdne ja koalitsioon kasutab usaldushääletust, et parlament vaikima sundida. Reformierakonna sõnul pole aga riigieelarve vastuvõtmiseni jõudmiseks muud võimalust kui usaldushääletus. Opositsioon loodab abi saada presidendilt.\n\"Eks president ongi selline tasakaalustav jõud. Tal ei ole palju täitevvõimu riigis, aga kui selline ummik on tekkinud, või selline konflikt parlamendis, siis võib-olla on president see, kes oskab otsida või pakkuda välja lahendusi, kuidas sellest välja tulla,\" sõnas Keskerakonna fraktsiooni liige Jaak Aab.\n\"Ma loodan seda, et president ikkagi vaatab peale eelnõudele, mida usaldushääletusega läbi surutakse, ja nii nagu ta kevadel ütles, et ta ei pea õigeks ega normaalseks sellist menetlust, siis ta ka ei kinnita neid seadusi,\" ütles Aab.\nKaris ei soovinud teisipäeval teemat \"Aktuaalsele kaamerale\" kommenteerida, sest ta pole saanud veel opositsiooni eile saadetud kirjaga tutvuda. Aabi sõnul on tekkinud punnseisus süüdi Reformierakond ja EKRE, kes keelduvad kokkulepet tegemast.\n\"Ei saa süüdistada ainult koalitsiooni, sest ka opositsioonis üks jõud tungivalt ja väga suure mõnuga vastandab ennast koalitsioonile ja Reformierakonnale. Ma arvan, et rohkem on see poliitiliste punktide korjamiseks kui millegi tõsise või sisulise läbiviimiseks,\" sõnas Aab.\n\"Juba kevadest saadik ka meie oleme teinud ettepanekuid, et koalitsioon ja opositsioon peaksid mingi kokkuleppe leidma, aga ei koalitsiooni juhtivjõud Reformierakond ega EKRE lihtsalt ei soovi neid kokkuleppeid,\" jätkas Aab.\nReformierakonna fraktsiooni liikme Valdo Randpere sõnul ei vasta tõele asjaolu, et Reformierakond ei soovi kompromissi.\n\"EKRE on ju väga selgelt öelnud, et kompromiss seisneb selles, et võetakse tagasi abieluvõrdsuse seadus, pööratakse tagasi ja et ei minda edasi siin vaenukõne eelnõuga ja veel asju. Neil ei ole ju mingit muud pakkumist teha,\" sõnas Randpere.\nEKRE aseesimees Henn Põlluaas ei nõustu aga väitega, et EKRE pole kokkuleppeks valmis. Tema sõnul pole just valitsus kompromissi pakkunud.\n\"Me oleme pakkunud neid võimalusi juba kevadel ja ka suvel ja nüüd sügisel, aga mitte ükski meie kompromiss ei ole isegi arutelule jõudnud. Need on eos kõrvale lükatud ja me ei näe vähematki põhjust, miks me peaksime siis nõustuma nende Eesti majandusolukorda, meie inimeste heaolu halvendavate eelnõudega. Me sõdime nendele viimase võimaluseni vastu,\" ütles Põlluaas.\nTeisipäevasel istungil oli kavas arutada kolme eelnõu, kuid esimesest edasi Riigikogu ei jõudnud. Läbirääkimised jätkuvad kolmapäevasel istungil.\n "
        },
        {
          "päis": "Kreml üritab presidendivalimiste eel vaigistada sõdurite abikaasasid",
          "sisu": "Venemaal toimuvad sõdurite abikaasade meeleavaldused mobilisatsiooni vastu ja Kreml andis ametnikele korralduse suruda nende tegevus maha nii hästi kui võimalik.\n \nKreml muretseb, et protestijad võivad riiki enne presidendivalimisi destabiliseerida. Moskva lähedal toimus hiljuti konverents. Kreml teatas seal ametnikele, et protestid tuleb iga hinna eest lõpetada, vahendas \nThe Times\n. \nMobiliseeritud sõdurite abikaasad on viimaste nädalate jooksul üritanud korraldada meeleavaldusi mitmes Venemaa suurlinnas. Protestijad siiski veel ei kritiseeri Venemaa sõjalist tegevust Ukrainas. \n1990. aastatel võitlesid Moskva väed Tšetšeenia võitlejatega. Kreml saatis Tšetšeeniasse siis ka ajateenijaid. Sõduriemade meeleavaldused kujundasid siis avalikku arvamust, Kreml üritab nüüd ennetada sõjavastase liikumise tekkimist. \nVenemaal toimuvad 2024. aasta kevadel presidendivalimised. Venemaa režiimi juht Vladimir Putin plaanib jääda pikemaks ajaks riigi etteotsa. 2020. aastal muutis Putin põhiseadust ning ta saab riiki valitseda vähemalt kuni 2036. aastani. \nPutin sai Venemaa presidendiks 2000. aastal ning töötas sellel ametikohal kuni 2008. aastani. Pärast seda, kui neli aastat oli riiki juhtinud Dmitri Medvedev, sai Putinist 2012. aastal taas president.\n "
        },
        {
          "päis": "Island lõi Eesti U-19 koondisele teisel poolajal kolm väravat",
          "sisu": "Eesti kuni 19-aastaste noormeeste jalgpallikoondis kaotas EM-valikturniiril 0:3 Islandi eakaaslastele.\n \nIsland avas skoori 49. minutil, kui Bebony Breki Andresson realiseeris penalti. 61. minutil viisi Agust Orri Thorsteinsson Islandi 2:0 ette ning seitse minutit hiljem lõi Andresson enda teise värava.\nEesti lõpetas enda alagrupi kolme kaotusega – avamängus jäädi 0:2 alla võõrustaja Prantsusmaale, teises mängus kaotati 0:4 Taani eakaaslastele.\nPrantsusmaal toimuvalt EM-valikturniirilt pääseb edasi kevadisse Eliitringi alagrupi kaks paremat võistkonda ehk Taani ja Prantsusmaa, viimases omavahelises mängus jäi Taani peale 2:1 ja lõpetas alagrupi esikohal.\n "
        },
        {
          "päis": "Aktuaalne kaamera kell 17:00",
          "sisu": ""
        },
        {
          "päis": "Lutsar: mõne koroonapiiranguga mindi liiale",
          "sisu": "Terviseameti peadirektori asetäitja Mari-Anne Härma, valitsust nõustanud teadusnõukoda juhtinud professor Irja Lutsar ning uuringufirma Kantar Emor eksperdid tutvustasid terviseameti tellimusel valminud koroonapandeemia analüüsi.\n \nSelles leiti, et terviseametit tabas kriis nagu hiidlaine ja koostöö teiste asutustega oli alguses väga konarlik, aga kokkuvõttes sai Eesti kriisiga siiski üsna hästi hakkama. Ülevaate teeb Anett Peel.\n "
        },
        {
          "päis": "Noodla käsipallikoondisele loositud vastasest: pigem raske variant",
          "sisu": "MM-valiksarja esimeses faasis Lätit võitnud ja pääsu valiksarja järgmisse faasi lunastanud Eesti käsipallikoondisele tuli loosipotist vastaseks Ukraina koondis, kellega märtsikuus peetakse kaks kohtumist.\n \nEdasipääs järgmisse ringi selgitatakse kahe mängu kokkuvõttes. Eesti mängib esimese mängu kodus. Võõrsil mängu asukoht on esialgu lahtine.\nKäsipallikoondise peatreener Martin Noodla, kas saab öelda, et loosiõnn naeratas meile või pigem kortsutas kulmu, kui tuli loosipotist käsipallikoondisele järgmiseks MM-valikmänguks vastaseks Ukraina?\nNo eks pigem väga hästi ei läinud nendest variantidest, mis arutasime enne, mis võiks tulla, aga reaalsus oli selline, et nelja vastase seast keegi tuleb ja ega seal lihtsaid variante ei olnud. Aga pigem raske variant.\nMida Ukraina endast kujutab? Eesti on Ukrainaga mänginud küll, aga ammu ja ilmselt on nüüd hoopis uus meeskond, uued taktikad, uued mängumehed ja uued plaanid?\nEks me kõigepealt hakkame üldse siseinfot koguma, esiteks jõuame selleni, kus mäng toimub, kes neil täpselt on kaasatud ja kuidas neil üldse see koondis. Kuna see on nii värske teema, siis eks me hakkame vaikselt tegelema. Hetkel on neil koondiste baasid Saksamaal tegutsenud Düsseldorfi juures... eks me vaatame, vaikselt hakkame infot koguma.\nAga üldjoontes on ju teada, kui tugeva meeskonnaga on tegu? Meist ilmselt natuke tugevam, vähemalt paberi peal?\nJaa, aga selle võrra on meil jälle lihtsam, et ega meil – klišeeliselt – midagi kaotada ei ole. Teeme oma projekti edasi. Meil on teatud suund võetud, millega me tegutseme ja siin vahepeal tuleb meil veel Läti turniir, kus me testime teatud asju. Ja koondiseaken veel jaanuari alguses, kus on väike treeningtsükkel. Märtsikuuks... tegelikult on hooaeg veel nii pikk ees, et vaatame siis lähemale jõudes täpsemalt.\nKui palju sa saad otseselt koondisega tööd teha? Märtsi keskpaigani on neli kuud – mida sa üldse ära teha saad?\nEsiteks teeme seda ühiselt, koondis töötab alati koos. Aga meil analüüs Läti mängudest on esimese variandina tehtud, neid asju testime natuke Läti turniiril, nii palju, kui saame kasutada mehi, sest rahvusvahelise süsteemi tõttu oleme võtnud suuna, et me ei kasuta Läti turniiril noortekoondislasi, kes samal ajal mängivad. Ehk natukene on valik teistsugune. Aga üldiselt, kuna see joonis on sama, mida tahame arendada, siis võtame mõned testiülesanded seal Lätis, kus on Eesti, Läti, Leedu, Soome ja siis vaatame sealt samm-sammult edasi kuni märtsikuuni.\n "
        },
        {
          "päis": "Politico: Duda hakkab Poola uuele võimuliidule kaikaid kodaratesse loopima",
          "sisu": "Veebiväljaanne Politico kirjutab, et Poola president Andrzej Duda ja tulevane peaminister Donald Tusk ei saa omavahel läbi ning hiljuti puhkes nende vahel sõnasõda. Duda ametiaeg aga saab läbi alles kahe aasta pärast.\n \nOpositsiooniparteid võitsid oktoobrivalimistel ühiselt enamuse ja Tusk on nende suurima erakonna, Kodanikeplatvormi esimees. Opositsioon allkirjastas hiljuti ka koalitsioonileppe. Sellele vaatamata tegi Duda siiski esimesena valitsuse moodustamise ettepaneku senisele peaministrile Mateusz Morawieckile.\n\"Ma olen president, kuid Donald Tusk pole minu peaministrikandidaat,\" ütles hiljuti Duda. \nTusk oli Poola peaminister aastatel 2007-2014 ning ei jäänud vastust võlgu. \n\"President Duda ütles: \"Tusk ei saa minu peaministriks.\" Kinnitan seda. Ma ei saa selleks,\" teatas Tusk. \nDuda sai presidendiks 2015. aastal ja ta on lojaalne viimased kaheksa aastat Poolat juhtinud Seaduse ja Õigluse (PiS) parteile. Duda kasutab nüüd oma volitusi, et takistada järgmise võimuliidu tööd, vahendas \nPolitico\n.\nJärgmine valitsus tahab tühistada karmid abordipiirangud, piirata religiooni rolli haridussüsteemis ning vähendada PiS-i haaret meedia ja riigifirmade üle. Paljud muudatused nõuavad uusi seadusi, president omab Poolas aga vetoõigust. \n\"Olen vetoõigust kasutanud rohkem kui korra. Ma ei kõhkle seda uuesti kasutamast,\" ütles Duda. \nTusk ja tema juhitud liit võtab riigis tõenäoliselt võimu üle järgmisel kuul. Duda teine ametiaeg saab läbi 2025. aastal. \nTuski juhitud liidul on 460-kohalises parlamendis 248 kohta. Duda veto tühistamiseks on vaja aga 276 häält. \n "
        },
        {
          "päis": "Urmas Oru: Hollywoodi streik otseselt Eesti Televisiooni programmi ei mõjuta",
          "sisu": "ETV ja ETV2 peatoimetaja Urmas Oru sõnas \"Vikerhommikus\", et Hollywoodis mitu kuud kestnud näitlejate ja stsenaristide streik ERR-i telekanalite programmi otseselt ei mõjuta.\n \nOru sõnas, et Hollywoodis mitu kuud kestnud näitlejate ja stsenaristide streik oli eelkõige seotud suurte voogedastuskeskkondadega.\n\"Nemad on ka kõige kiiremad ja kõige mahukamad tellijad olnud. Telekanalite rütm on pisut teine ja kindlasti pikema etteplaneerimisega, lisaks on alati mingisugusel moel üht või teist žanrit võimalik tasandada – kui sul ei ole parasjagu mingit seriaali, on rohkem jutusaateid. Ameerikas on tekkinud aukude täitmiseks hästi palju sporti kasutatud,\" märkis ta.\nNovembris lõppenud streigi järellainetused pole Oru sõnul Eesti telemaastikule veel jõudnud.\n\"Televisiooni, eriti eestimaisesse televisiooni, jõuavad sellised asjad alati väikese viivisega, sest filme näidatakse esialgu kinos ning sarju tellimuse teinud telekanalis. Järelturg, kus asi maailmalevisse läheb, on kindlasti pooleaastase või aastase viivisega, eriti Hollywoodi puhul,\" selgitas Oru, kelle sõnul puudutab Hollywoodis toimunud Eesti Televisiooni pigem vähe.\n\"ETV suhe Hollywoodiga on ikkagi üsna napp. Meil on Hollywoodi toodangut suhteliselt vähe ja pigem näitame vana klassikat, mida kommertskanalid võib-olla ei taha enam näidata või millele on kultuurisadestus peale tulnud,\" märkis ta.\n\"Sellist väga kiiret puhast kommerts-Hollywoodi jõuab ETV ekraanile väga-väga minimaalses koguses. ETV-d mõjutab see otseselt justkui vähe, aga samas me ei saa ennast muust meediaruumist lahti lahti ühendada. Selge, et kui Eesti kommertskanalitel jääb sisust puudu, hakkavad nad mujalt otsima ning see hakkab meid kuidagi ringiga mõjutama. Tekib konkurents millelegi, millele enne konkurentsi ei olnud,\" selgitas Oru.\n "
        },
        {
          "päis": "Belitšev: Venemaalt piirile saabunud on majandusmigrandid",
          "sisu": "Venemaa poolt ootamatult Eesti piirile saabuma hakanud kolmandate riikide kodanikud on üldjuhul majandusmigrandid, kellel poleks alust varjupaika taotleda, ütles politsei- ja piirivalveameti (PPA) peadirektor Egert Belitšev.\n \n\"Ega lõpuni kõikide inimeste ajendit tea, aga nende profiil vastab sellele, et nad on peaasjalikult majandusmigrandid,\" rääkis Belitšev teisipäeval Vikerraadio saates \"Uudis+\".  \nTema sõnul kinnitab seda ka PPA kogutud info. \"Me näeme, et erinevates sotsiaalmeediagruppides väga aktiivselt selliseid rändeteekondasid reklaamitakse. Ja tegelikult paljud nendest inimestest on väga suure tõenäosusega ka maksnud kellelegi selle eest, et jõuda Euroopa Liitu – olgu need siis kuritegelikud ühendused või paljude kahtluste järgi ka meie naaberriikide ametivõimud,\" lisas ta.\nBelitšev tõdes ka, et Eesti ja Soome piirile saabunutel on olemas Venemaa viisa või elamisluba, kuid Euroopa Liitu püüavad nad siseneda ebaseaduslikult.\n\"Kui me vaatame neid inimesi, kes jõuavad meie piiridele, kes jõuavad Soome piirile, siis nende taustaandmetest on näha, et neil kõigil on Vene Föderatsioonis viibimise alus – neil on viisad, neil on elamisload. Ehk siis need ei ole inimesed, kes oleksid üritanud salaja või ebaseaduslikult Vene Föderatsiooni siseneda, vaid nad on teinud seda kõike seaduslikul viisil ja siit liiguvad edasi. /---/ Me näeme täpselt sama mustrit – inimesed omavad Venemaa viisat või elamisluba, aga Euroopa Liidus viibimise alust ei oma, kuid üritavad ikkagi siseneda Euroopa Liitu.\"\nKüsimusele rahvusvahelise kaitse andmisest Venemaa poolt saabuvatele kolmandate riikide kodanikele vastas Belitšev, et kui selleks on alus, siis seda kaalutakse.\n\"Nende inimestele, kellel on rahvusvahelise kaitse taotlemiseks olemas alused ja põhjendus, siis need rahvusvahelise kaitse taotlused me kindlasti läbi vaatame. Aga nii, nagu ma olen öelnud, siis enamus nendest inimestest, kes täna piirile saabuvad ja keda ränderündena kasutatakse, on majandusmigrandid, kellel tegelikult ei ole rahvusvahelise kaitse taotlemiseks alust. Ja kui need taotlused esitatakse ja ühtegi sellist asjaolu ka ei esine, mis rahvusvahelist kaitset eeldab, siis meil on võimalik ka piiril läbi viia kiirmenetlus ja need taotlused kiirkorras läbi vaadata. Ehk siis see sõnum on selge, et kui sa üritad Euroopa Liitu siseneda ebaseaduslikult, puhtalt majanduslikel eesmärkidel, siis tegelikkuses Euroopa Liitu sul siseneda ei lubata. Eesti oma piire selle tarbeks kaitseb ja valvab ja teeme kõik endast oleneva, et hoida Eesti territooriumit ja Euroopa Liitu turvaliselt,\" rääkis PPA peadirektor.\nBelitšev nõustus ka sellega, et praegune ränderünne on tekitatud Venemaa enda poolt: \"Täpselt nii! Kui ma toon Eesti näite, et kui inimene on Eestisse sisenenud viisa alusel või ta on siin elamisloa alusel ja elamisluba või viisa lõppeb ja ta uut viibimisalust endale ei saa, siis me ei hakka otsima uut kohta, kuhu seda inimest lükata, vaid see inimene pöördub tagasi sinna, oma päritoluriiki, kust ta tuli. See on tavapärane praktika. Aga suunata neid inimesi, keda sa ei taha, mõne teise riigi piiridele – see on väga selge rünne selle riigi territoriaalse terviklikkuse ja iseseisvuse vastu. Ehk siis kogu selle tegevuse eesmärk on külvata segadust, tekitada pinget ja panna neid riike, kes sinu piiridel asuvad, väga konkreetses olustikus tegelema oma siseriiklike asjadega ja pöörame tähelepanu ära sellelt, mis toimub Ukrainas. Nii et nii et siin on väga selged eesmärgid.\"\nNäitena Vene võimude osalusest migrantide piirile suunamisest kirjeldas Belitšev seda, kuidas Vene piirivalvurid filmisid Eesti piirile liikunud kolmandate riikide kodanikke.\n\"On selge, et neid teekonna jooksul abistatakse ja seda rännet siis meie naaberriikide poolt soodustatakse. Üks märgiline näide meie piiridel on see, kuidas siis, kui järjekordne 11-liikmeline grupp oli Narva maanteepiiripunkti poole teel, siis koos nendega liikusid ka silla peal Vene Föderatsiooni piirivalvurid, kes seda kõike filmisid ja pildistasid. Ehk see ei ole tavapärane tegevus, et Vene piirivalvur iga piiriületajat saadab ja tema teekonda salvestab. See näitab jällegi seda, et seal on teatud muster, seal on teatud soov tekitada siis Euroopa Liidu riikides pinget ja segadust,\" tõdes ta.\nSiin on näide Venemaa poolt filmitud ja sotsiaalmeedias levitatavast videost, kuidas migrandid Eesti piirilt tagasi tõrjuti:\n\"Ega ka jalgrattad Soome piiri lähistel ei teki iseenesest. Ei ole nii, et inimene hakkas näiteks Afganistanist või Süüriast tulema ja võttis kohe oma jalgratta kaasa. See jalgratas on tekkinud sinna piiri ääres kuskil talle, millega ta siis Soome piiripunkti sõidab. Ja täpselt samasugused abistamise näited on Valgevene piirilt ja mitte isegi ainult abistamise näiteid, vaid näiteid, kus sunniviisiliselt lükatakse isikuid ka juba üle piiri ja tegelikult meie kolleegidel on väga palju näiteid ka sellest, kuidas küll lõpuni tuvastamata, aga näiteks Valgevene piirivalvuri riietega väga sarnastes riietes, tõenäoliselt siis Valgevene piirivalvur, näiteks lõikab auku sisse siis sealsele piiritaristule,\" kirjeldas ta.\nRääkides piirile saabunute kodakondsusest, ütles PPA peadirektor, et nende päritoluriigid on valdavalt Aafrikas ja Lähis-Idas. \"Meie ja ka Soome näitel viimaste nädalate saabujad on Süüria kodanikud, Somaalia kodanikud, Iraagi kodanikud, sinna hulka on sattunud ka muu kodakondsusega isikuid, nendest samadest piirkondadest,\" märkis ta.\n "
        },
        {
          "päis": "Riigikogus jäi pooleli usaldusküsimusega seotud eelnõu arutelu",
          "sisu": "Tööaja lõppemise tõttu jäi riigikogus pooleli valitsuse usaldusküsimusega seotud sotsiaalhoolekande seaduse ja teiste seaduste muutmise seaduse eelnõu arutelu, see jätkub homsel istungil.\n \nÜhtlasi on homse istungi kavas veel kuue valitsuse usaldusküsimusega seotud eelnõu teine lugemine. Jätkab Anett Peel.\n "
        },
        {
          "päis": "Aino Kallase preemia pälvis Viia Väli",
          "sisu": "Teisipäeval pälvis tänavuse Aino Kallase preemia Soome Instituudi administratiivjuht, keeleõpetaja ja tõlkija Viia Väli. Preemiaga tunnustab sihtasutus Viro-säätiö Viia Väli kauaaegset tegevust Soome-Eesti kultuurisilla ehitamisel.\n \nViia Väli on töötanud soome kultuuri tutvustavas Soome Instituudis ligi 30 aastat ja 25 aastat Soomes eesti kultuuri tutvustava Tuglase Seltsi asjurina. Lisaks administratiivtööle osaleb ta enamuse instituudi sündmuste korraldamises ja on muuhulgast instituudi poolt vastutanud soome-eesti ilukirjanduse tõlkijate seminaride ning soome kultuuri tutvustavate rändnäituste koordineerimise eest, osalenud rahvusvahelise soome keele tasemeeksami organiseerimisel ja läbiviimisel Tallinnas.\n\"Viia on lasknud teistel prožektorivalguses särada, luues turvalise ja toimiva tausta, ise tagasihoidlikult varju hoides,\" ütles Soome Instituudi juhataja Hannele Valkeeniemi. \"Samas on ta jaksanud olla nõuandjaks, õpetajaks ja teadmiste allikaks lugematule hulgale inimestele nii instituudis kui väljaspool. Meil on äärmiselt hea meel, et Viia kogemused, oskused ja järjepidev töö soome kultuuri vahendamisel on leidnud tunnustust – oleme uhked,\" lisas Valkeeniemi.\nEesti keelt on Viia õpetanud soomlastele ligi 20 aastat. Teiste seas on tema käe all keeleõpet saanud Soome diplomaadid ja ajakirjanikud. Soome keele õpetamine on lisandunud viimase viie aasta jooksul, tänavu sügisest õpetab ta soome keelt ka Kose Gümnaasiumis. Viia tõlkeid on ilmunud näiteks Sirbis, Tuglase Seltsi ELO lehes ja Õpetajate Lehes ning eesti keelde on tema vahendusel jõudnud paljud ettekanded ja näituste tekstid. Praegu ootab kaitsmist teine magistrikraad Tallinna Ülikoolis soome keele ja eesti keel teise keelena õpetaja erialal.\n2004. aastal asutatud Aino Kallase preemiat annab välja Viro-säätiö ja selle väärtus on 3000 eurot. Varem on preemia pälvinud Kulle Raig, Rein Veidemann, Sirje Olesk, Margit Kuusk, Rain Kooli, Maimu Berg, Piret Saluri, Järvi Lipasti, Tallinna Lilleküla gümnaasium, Iivi Anna Masso, Ekke Väli, Ene Salumäe ja Kadri Jaanits.\n "
        },
        {
          "päis": "R2 Aastahiti minilaiv | Merilin Mälk ja Säm",
          "sisu": "Eesti suurim muusikaküsitlus R2 Aastahitt on avatud ja kuni 28. detsembrini saavad kõik oma selle aasta lemmiklugude poolt \nhääletada\n.\n \nNagu juba traditsiooniks saanud, kõlab Aastahiti alguse puhul terve nädala vältel Raadio 2-s minilaiv, kus tuntud artistid esitavad kaks laulu.\nTeisipäeval andsid minikontserdi Merilin Mälk ja Säm.\n "
        },
        {
          "päis": "Opositsioon ei ole Kallase umbusaldusavalduses veel kokku leppinud",
          "sisu": "Riigikogu opositsioonierakonnad ei ole liikunud edasi avaldusega umbusaldada peaminister Kaja Kallast (RE). Keskerakonna ja EKRE hinnangul on vaja teemat veel arutada.\n \n\"Minu tunnetus on see, et opositsioon peaks kindlasti ühinema selle Isamaa ettepanekuga ja selle sisu on ma usun kõigile vastuvõetav. Need arutelud veel käivad, sealhulgas kindlasti ka tekstiga, aga mina küll pean õigeks seda toetada. Mulle tundub, et see jääb sinna selle vaba nädala järgsesse aega,\" ütles ERR-ile Keskerakonna fraktsiooni liige Jüri Ratas.\nEKRE fraktsiooni liige Henn Põlluaas ütles, et EKRE soovib ära oodata, kuidas läheb valitsuse algatatud eelnõude valitsuse usaldusküsimusega sidumine ja nende hääletamine.\nERR küsis Põlluaasalt, kas EKRE on umbusaldusavaldusega liitumas. \"Noh, jah. Eks me peame ju seda arutama, seda teksti ja kuidas nüüd need usaldushääletused lähevad. Kas sellel asjal on mõtet? Kaja Kallas on ju ise tahtnud kogu aeg seda umbusaldust, et see asi päevakorrast maha saada. Kas me peame talle seda rõõmu tekitama? Võib-olla on targem ikkagi neid teemasid üleval hoida, seda Vene äri ja kõiki muid asju, valetava valitsuse maksutõuse ja kõike muud. Eks me peame opositsioonierakondadega maha istuma ja seda kõike arutama,\" vastas Põlluaas.\n\"Asi ei ole tõesti edasi liikunud pärast seda, kui Isamaa selle välja kuulutas ja rohkem initsiatiivi ei ole sealtpoolt tulnud,\" lausus Põlluaas.\nIsamaa esimees Urmas Reinsalu ütles ERR-ile, et Isamaa on saatnud oma ettepaneku kõikidele parlamendi erakondadele ja ootab nüüd tagasisidet.\n\"Seni ei ole keegi ühemõttelist vastust andnud. Isamaa positsioon on siin selge, et aeg on ka poliitiliselt parlamendi hoiak määratleda peaministri usalduse küsimuses,\" ütles Reinsalu.\nReinsalu rõhutas, et Isamaa ei ole kindlasti initsiatiivist loobunud. \"Meie initsiatiiv on vältav. Pall on kõikide teiste parlamendi jõudude käes. Küsimus sellest otsekui see, kui parlament Kaja Kallasele ei avaldaks umbusaldust, tähendaks sellele poliitilisele kriisile punkti panemist, siis enesestmõistetavalt mitte,\" rääkis Reinsalu.\nKoalitsioonierakondadest ei ole Reinsaluni sellist tagasisidet jõudnud, et mõned nende saadikutest võiks umbusaldamist toetada. \"Mul ei ole illusiooni, et praeguses Reformierakonna võimuvertikaalis julgeksid nende kaks väiksemat abijõudu koalitsioonis peaministri umbusaldamise poolt hääletada, aga ma arvan, et parlamentaarses riigis on minimaalne vastutuslävend, mida me saame tekitada, see, et kõik parlamendiliikmed peavad võtma isikliku vastutuse rahvaesindajana, kas nad toetavad peaministrit või leiavad, et ta ei sobi ametisse,\" lausus Reinsalu. \nIsamaa alustas eelmise nädala teisipäeval läbirääkimisi riigikogus esindatud erakondadega, et algatada Kallase umbusaldamine. Sellega lubas ühineda ka Keskerakond.\nUmbusaldusavalduse sisseandmiseks on vaja vähemalt 21 riigikogu saadiku allkirja.\n "
        },
        {
          "päis": "Eesti kurlingunaiskond sai EM-il napi kaotuse",
          "sisu": "Eesti kurlingunaiskond pidi teisipäeval vastu võtma napi kaotuse Šveitsi naiskonnalt.\n \nKohtumine Šveitsiga oli tasavägine ning seitsmenda vooru lõpuks oli seis 5:6 ehk kõik võimalused edasiseks edukaks mänguks olid Eestil olemas. Paraku ei õnnestunud kahes järgmises voorus eestlannadel punkte teenida ning mõlemad voorud lõppesid nullseisuga. Seega kümnenda vooru järel jäigi kohtumise tulemuseks 5:6 Šveitsi kasuks.\nEesti naiskonnal on EM-il kirjas kaks võitu ja neli kaotust ning üldtabelis jagatakse kuuendat kohta.\nEesti järgmiseks vastaseks on tugev Rootsi koondis, kes jagab hetkel kolmandat kohta.\nEesti kurlingunaiskonna koosseisus mängivad Euroopa meistrivõistlustel kapten Marie Kaldvee, Liisa Turmann, Kerli Laidsalu, Erika Tuvike ja Heili Grossmann. Võistkonna treener on soomlane Tomi Rantamäki.\nEesti kurlingumeeskond võistleb B-divisjonis, meestel on peetud neli kohtumist ning kirjas on üks võit ja kolm kaotust. Eesti koondises mängivad kapten Eduard Veltsman, Janis Kiziridi, Igor Dzendzeljuk ja Aleksander Andre. Meeskonna treener EM-il on Derek Brown.\n "
        },
        {
          "päis": "Kinosilm | Kaurismäki \"Langenud lehed\" on lihtsas stiilis lihtne film lihtsale inimesele",
          "sisu": "PÖFF on selleks korraks möödas ning vähehaaval hakkavad festivalil linastunud filmid ka kinolevisse jõudma. Seekordses \"Kinosilmas\" muuhulgas uus Kaurismäki, \"Näljamängude\" eellugu ja kaks värsket Prantsuse filmi.\n \nLangenud lehed\nKuolleet lehdet\nAki Kaurismäki\nSoome-Saksamaa\nFilmstop\nÜks mu kõigi aegade lemmikuid režissööre on tagasi ja teinud tipptasemel filmi, mida võib võrrelda ta parimatega. Ja vanimatega, sest \"Langenud lehed\" peaks olema mõeldud mõttelise järjena ta 1980. aastate \"Töölisklassi triloogiale\", mis näitas lihtsa soome töörahva esindajate elu ja tundeid mikroskoobi all. Ise on ta öelnud näiteks \"Tuletikuvabriku tüdruku\" kohta, et püüdis sealse krimisüžee jaoks leida kõige väiksema võimaliku skaala – tuletikuvabriku.\nUus film järgib seda eetost – lihttöölised, kinnise olemise, aga väärika siseilmaga nagu Kaurismäe tegelased ikka, juurdlemas, mida teha selle elu mõtte, õnne ja armastusega, mida saatus on neile justkui pakkumas, aga millega nad midagi ei pruugi osata peale hakata. Nad põiklevad pärituule eest justkui kõrvale, aga saatust ei olegi nii lihtne üle kavaldada. Kaurismäki on oma viimastes filmides väga stiilselt ja parasjagu hakanud sisse tooma päevapoliitilisi teemasid. Kaks ta eelmist filmi – nii \"Le Havre\" kui ka \"Teisel pool lootust\" – on Euroopa pagulasteemast, \"Langenud lehed\" toob sisse kriitika nii Ukraina sõja kui ka Soome kapitalistliku süsteemi aadressil.\nSeda filmi on kritiseeritud, kuna pole Kaurismäki mõistes midagi uut. Tõsi ta ju mingis mõttes on. Aga ta on oma tiimiga selle stiili täiesti paika lihvinud – huumor \nvs.\n draama, kunstlikkus \nvs.\n loomulikkus, kunstnikutöö, operaatoritöö, lakooniline näitlemisstiil, kirjanduslikult stiilne kõnepruuk. Lihtsas stiilis lihtne film lihtsale inimesele. Lihtsalt geniaalne.\n5 / 5\n \nElu maitsed\nLa passion de Dodin Bouffant\nTran Anh Hung\nPrantsusmaa-Belgia\nACME\n\"Elu maitsed\" on üks petlikult lihtne teos, millel justkui polegi midagi öelda. See tundub kannibaliseerivat kõiki prantsuse klišeesid: kulinaaria ja tihti nende filmidele omane väikekodanlik äraolemine, maitsestatud tundevürtsidega, tagatipuks on tegevus viidud läinud ajastusse, et ekspluateerida ka kostüümidraamade kunstnikutöö ja riidemoodide trikiarsenali.\nSiin filmis ei toimu justkui mitte midagi – mees ja naine kokkavad terve filmi, räägivad toidust ja selle tegemisest –, aga tekib ikkagi väga eriline fluidum. Jah, siin ei toimugi midagi, aga see polegi eesmärk. \"Elu maitsed\" on selgelt mõjutatud nn transtsendentaalse filmi traditsioonidest, kus vaatajale just nimelt keelatakse lihtsat rahuldust pidevalt muutuvast ja liikuvast sündmustikust, vaid taandatakse see hoopis miinimumini. Ja kus keelatakse vaatajale ka empaatia, ehk võimalus oma tegelastele emotsionaalselt kaasa tunda. Ei manipuleerita vaatajate tunnetega, vaid selle asemel käsitletakse siin väga suuri ja traagilisi teemasid tundeid täiesti maha surudes, vaid mainimisi ja möödaminnes. Filmi sisse minnes see loomulikult süvendab nende tunnete mõju.\nSuurem osa filmist on üles võetud üldplaanis, lähiplaane meile ei lubata, filmi lõpustseen, aeglane\n pan shot\n tühjaks jäänud toast, on küll üsna ilmselt viide transtsendentaalse filmi meistrile Yazujiro Ozule. Lavastaja Trần Anh Hùng, vietnami päritolu prantslane, on ise tunnistanud teiste lavastajate seas ka Ozu mõju oma loomingule.\nMa jätsin selle Cannes'is vaatamata, kuna kirjeldus tundus täiesti arusaamatu. Eks Cannes'is on omajagu sellist prantsuse vuugitäidet ja Juliette Binoche ei ärata ka oma valikutega enam päris kindlat usaldust viimasel ajal. Filmi hiljem vaadates oli aga suurim rõõm tunnistada oma eksimust. Paistab, et Cannes'i žüriil oli ikkagi õigus. Parima lavastaja preemia tänavu.\n4,5 / 5\n \nNäljamängud. Laululindude ja madude ballaad\nThe Hunger Games: The Ballad of Songbirds and Snakes\nFrancis Lawrence\nUSA\nACME\nAlustuseks on üllatav see, et\"Battle Royale'i\" \nrip-off\n'ist \"Näljamängudest\" sai selline kultuuriline fenomen – ilmselt tänu Jennifer Lawrence'ile, kellel õnnestus \nyoung adult\n sarja raames pakkuda noortele tüdrukutele välja parem kangelanna kui näiteks Shailene Woodleyl, kes sattus oma õnnetuseks mängima filmisarja, mis meenutas nime poolest pigem kodukeemia riiiulit – \"Divergent\", \"Insurgent\", \"Allegiant\".\nÜllatavam veelgi on aga see, et \"Näljamängude\" algsest triloogiast (lausa neljast filmist, kuna viimane osa lahutati kaheks täispikaks filmiks) on ka ilma Jennifer Lawrence'ita peajagu üle värske eellugu, mis viib sündmustiku 60 aastat tagasi, et näidata diktaator Snow nooruspõlve ja tema kasvamist isevalitsejaks.\nÜllatus, sest alusteoste autor on sama (Suzanne Collins) ja lavastaja samuti (Francis Lawrence), aga see on esimene sarja osa, kus üüratu 2,5 tunnine pikkus on isegi põhjendatud, sest viimane tund muudab filmi kurssi üsna järsult ja avab hoopis uued liinid. Ehk et ülesehituselt huvitavalt lahendatud. \"Ballaad\" ei ole ka enam tegelikult \nyoung adult\n, vaid rohkem lihtsalt ulmedraama ilma YA žanri tavaliste piiranguteta.\nSarnased lapsikusprobleemid kummitavad kogu sarja ja on ilmselt juba algsetes romaanides probleemiks, aga filmides oleks saanud läbivalt paremini lahendada maailmaloomet. Sild näljamängude ja ümbritseva meediatsirkuse vahel jääb läbivalt nõrgaks, sponsorite ja boonuste teemat käsitletakse vaid möödaminnes –nagu ka paljusid teisi mängureegleid –, psühholoogilise pinge ehitamise asemel taandutakse pigem tühja tegevusplaanis sekeldamise juurde, mille õõnsust üritatakse spektaakli ja eriefektidega kinni mätsida.\nSiin filmis on probleemne ja väga nõrk see, et kuigi vaatajale peaks meile selgitama, kuidas ja mis asjaoludel sai Snow'st diktaator, tundub ta siinsetest ammutatud kogemustest õppivat konkreetselt mitte midagi. Mis teda ajendab asuma võimuvõitlusse, kui kõik muu peaks sisendama empaatiat? Miks tahab ta taasluua maailma, mida tundub ise kritiseerivat? Aga äkki on see hoopis filmi pluss, mitte miinus. Äkki ongi tõeline kurjus selline, millele me lahendust ei suuda välja pakkuda?\n3 / 5\n \nHärra Blake teie teenistuses!\nComplètement cramé!\nGilles Legardinier\nPrantsusmaa\nBestfilm\nÜks veidra sulestikuga lind see. Prantsuse film, mille peaosas on inglane John Malkovich, murdmas end silphaaval läbi prantsuse keele padrikust nagu taskunoaga vihmametsas. Iseenesest sümpaatne, ja selle groteskse efekti rõhutamiseks (\nelik\n ette pareerimiseks) on humoorikasse kõrvalossa võetud mängima austraallane, kelle prantsuse keele hääldus on midagi juba täiesti maavälist, aga võõristusefekt selle koduse irooniavõtte peale siiski ära ei kao.\nFilm on süütu katse taastada mingit vana-Euroopa hiilgust, mil lossipidamine oli tavaline ja taskukohane ning inimesed väärikad ka siis, kui olid uppumas võla- ja probleemisohu. Kohmerdav Malkovich on kohati päris \nfun\n ja Fanny Ardant ikka erakordselt hästi säilinud ja kumava auraga. Pole viisakas daamide vanusest otse rääkida, nii et mainin siis siin niiviisi, otse nimedele viitamata, et 69 ja 74.\nMul pole selle filmi vastu midagi ja tänu John Malkovichi keelerallile jääb see vast teiste sarnaste seast ka kauemaks meelde. Kas siis heas või halvas.\n2,5 / 5\n \nNädala üritused\nQ-Space Festival\n30. november – 3. detsember\nArtis, Tallinn\nMuuhulgas kvääriteemalisi mängu- ja dokfilme pakkuva festivali programmist leiab ka Ira Sachsi filmi \"Passages\" ja eelmise aasta briti \nindie\n-hiti \"Blue Jean\". Tutvuge kavaga.\n \nEuroopa filmikuu\nKuni 27. novembrini\nKai, Tallinn\nPisut PÖFF-ide ja muude suuremate lainetuste varju on jäänud Kai kinos toimuv Euroopa filmikuu, kus võimalik pea iga päeva vaadata meie kinodest varem läbi käinud Euroopa filme. Selline värskendav lünkade täitmise programm. Sel nädalal näiteks kasvõi Ulrich Seidli \"Rimini\" ja \"Sparta\" ning Dominik Molli \"Mõistatuslik mõrvalugu\".\n \n20/20 filmifestival\n23. – 25. november\nTartu Kirjanduse Maja, Tartu\nTartus võimalik vaadata väärt tummfilme uue muusikalise kujundusega. Ja ega sellise klassika vastu saa nagu Fritz Langi \"Metropol\" või \"Rauge surm\".\n "
        },
        {
          "päis": "Galerii: Arhanna esimene noorte Eurovisiooni lavaproov möödus edukalt",
          "sisu": "Pühapäeval Tallinnast Prantsusmaale noorte Eurovisioonile lennanud Arhanna asus teisipäeval esimesi proove tegema.\n \nLaura Kõrvits, Eesti delegatsiooni juht noorte Eurovisioonil, kinnitas, et Arhanna esimene proov läks väga hästi.\n\"Arhanna hääl kõlas nii võimsalt, et lavalt maha tulles saime meeskonnalt kiita – laul olevat suisa külmavärinaid tekitanud. Nüüd hakkame detaile lihvima, et ülehomseks lavaprooviks kogu liikumine paika saada ja pühapäeval endast maksimum anda,\" rääkis Kõrvits.\nNoorte Eurovisioon toimub juba sel pühapäeval, 26. novembril algusega kell 17. Võistlust vahendavad ETV2, ETV+ ning ERR.ee portaal. Eesti keeles kommenteerib noorte Eurovisiooni Marko Reikop. Arhanna astub Euroopa publiku ette seitsmendana.\nHääletamine avatakse reedel, 24. novembril noorte\n Eurovisiooni kodulehel \nning erinevalt suurest Eurovisioonist saab hääletada ka enda koduriigi poolt.\n "
        },
        {
          "päis": "Kohus: riik murdis sõna, võttes politseinikult õiguse suuremale eripensionile",
          "sisu": "Riigikohtu üldkogu tunnistas põhiseadusega vastuolus olevaks seadusemuudatuse, mis võttis staažikalt politseiametnikult tagantjärele õiguse saada suuremat eripenisoni.\n \nRiigikohus selgitas, et enne 2020. aastat ametisse asunud politseinikel tekib vähemalt 20-aastase politseiteenistuse staaži korral õigus politseiniku eripensionile, mis määratakse protsendina politseiniku ametikoha palgast. Inimene, kes on töötanud politseis erinevatel ametikohtadel, võib valida, millise varasema ametikoha palga põhjal tema pension arvutatakse.\n2020. aasta algul jõustunud seadusemuudatusega võeti pensionile minevatelt politseinikelt neile varem seadusega lubatud õigus valida pensioni arvutamise aluseks varasema ametikoha palk sellises suuruses, mis kehtib pensioni määramise ajal, märkis riigikohus. Asemele pakuti võimalust saada pensioni protsendina oma varasema ametikoha palgast, mis kehtis siis, kui nad sellel ametikohal töötasid. Uue seaduse järgi määratav pension on tavaliselt märksa väiksem, kui see olnuks varasema seaduse kohaselt.\nRiigikohtus käsitletud juhtumil määrati kaebajale uue seaduse tõttu ligikaudu viiendiku võrra madalam pension kui ta võis loota tema teenistuse ajal pikka aega kehtinud seadusele tuginedes.\nRiigikohus tunnistas kõnesoleva seadusemuudatuse põhiseadusvastaseks, leides, et seda kehtestades käitus riik kaebaja suhtes sõnamurdlikult. Üldkogu hinnangul ei olnud seaduse muutmisega saavutatud riigi kulude mõningane kokkuhoid piisavalt kaalukas, õigustamaks kaebajale seadusega antud lubaduste murdmist.\n "
        },
        {
          "päis": "Lähis-Ida uurija: parasjagu toimuvast arusaamiseks on vaja läbi töötada tohutul hulgal tekste",
          "sisu": "Iisraeli ja Palestiina konflikti valguses on tarbekas uudistetulvas orienteerumiseks ja olukorra ning mõlema poole mõistmiseks end igakülgselt harida. Klassikaraadio saates \"Delta\" andis Tallinna Ülikooli Lähis-Ida uuringute lektor Helen Geršman ülevaate islamimaade tekkest, ajaloost ning seda kõike ümbritsevatest tekstidest.\n \nIslami kalendri ava-aastaks peetakse kristliku kalendri järgi aastat 622, mil islami prohvet Muhammad migreerus Mekast Medinasse. \"See ei ole prohveti sünniaasta. Traditsiooniliselt peetakse sünniaastaks aastat 570,\" märkis Geršman. Muhammad sündis tuhandete uskude poolt asustatud keskkonda. Araabia hõimudel oli sadu erinevaid jumalusi ja Meka oli juba tol ajal oluliseks palverännu sihtkohaks.\nGeršmani sõnul eksisteerib traditsiooniline viis, kuidas islami ajaloost ja tekkest räägitakse. \"Traditsiooniline tähendab seda, et see on kinni teatud tekstides,\" sõnas ta. Ajavahemikus 610–614 ilmutas Muhammadile end peaingel Gabriel, kes käskis Muhammadil lugema hakata, kuid pärimuse järgi Muhammad seda ei osanud. \"See termin, mida sellega seostatakse võis tähendada seda, et ta pole raamaturahva seast, st tema rahval polnud püha kirja,\" selgitas Geršman. \"Ühel hetkel ta hakkas lugema ja seda peetakse esimese ilmutuse saamiseks,\" lisas ta.\nSaadud ilmutusi asus Muhammad kuulutama ning talle tekkis järgijaskond. Kuid kuna ta kuulutas ainujumala usku polüteistlikus keskkonnas, langes ta Meka vastasseisu ja ka tagakiusu ohvriks. \"Medina oli huvitatud taolise juhi saabumisest ja nende asjade kokkulangemisel taoline põgenemine Mekast aset leidis,\" märkis Geršman.\nOma elu lõpuks oli Muhammad suutnud organiseerida terve Araabia poolsaare suuruse kogukonna. \"See kõik ühendati kokku ilmutustega, mis Medina perioodil olid rohkem kogukonda organiseerivad, seadusandlikumad, mis olid oluliseks aluseks riigi rajamisele,\" rääkis lektor. See, kuidas islamis on igapäevane ja religioosne omavahel tihedalt seotud, tulenebki Geršmani sõnul sellest, kuidas islam tekkis – ilmutused esinesid samal ajal riigi rajamisega.\nProhveti lahkumisega lõppesid ka ilmutused. \"Korpus oli justkui kinni pandud, olemas oli hulk ilmutusi, traditsioon, kuidas prohvet ühel või teisel momendil oli käitunud, mille pinnalt tuli ehitada juba moodustunud riik jätkusuutlikuks,\" rääkis Geršman. Selleks valiti kaliif, kelleks sai esimesena Muhamadi lähikondne Abu Bakr. Abu Bakri troonile tõusmisega algas ka n-ö valeprohvetite ajastu, mistõttu sai kaliifi esimeseks ülesandeks juba moodustunud riigi ühendamine ühtse võimu alla, läbi mille laienes taas nii kogukond kui ka kalifaat ise.\nTekstid\nTraditsiooniline versioon, miks koraani Abu Bakri ajal koostama hakati, on Geršmani sõnul see, et neid moslemeid, kes olid prohvetiga koos olnud, hakkas üha vähemaks jääma, mistõttu kardeti, et teadmised ja tekstid unustatakse ära. \"Selle kogumine, mõtestamine, kommenteerimine ja selle põhjal ka islami seaduse tekkimine – sellel on suur osakaal olnud õpetlastel, kelle oluline kohustus oli seda talletada pähe õppides, kirja pannes ja hiljem kanoniseerides.\"\nTeaduse juurde, mille poolest araabiamaad renessansiaegses Euroopas tuntuks said, jõuti läbi erinevate teaduslike ja filosoofiliste hellenistlike tekstide tõlkimise. \"Samuti tõlgiti ka riigiteaduslikud tekstid ehk kuidas juhtida riiki, kuidas kasvatada tulevast valitsejat,\" märkis Geršman.\nKa araabia keele täiustamine ja esiletõus ning klassikalise proosakeele väljatöötamine leidsid aset 8.-9. sajandi vältel. Sellest ajast on säilinud ka kõige rohkem tekste. \"See materjal on lihtsalt täiesti meeletu, mis on olemas nende ajajärkude kohta,\" kommenteeris Geršman.\nGeršmani sõnul leiab praegusel ajal ka arvukalt eestikeelseid tõlkeid erinevatest olulistest tekstidest. Ta tõi näiteks Üllar Petersoni ja Kalle Kasemaa tõlked. \"Need kommentaariumid on väga põnevad, aga muidugi jäävad nad selle teose keskseks ja mitte piisavaks, et üldistust saada,\" märkis Geršman. \"Suuremad üldistused võivad väga lihtsalt viia üldistuseni, mis detailides hakkab kehtetuks muutuma,\" nentis ta.\n\"Arvestama peab ka sellega, et tänasel päeval on nii suur hulk araabiakeelseid tekste kättesaadavaks muutunud, et neid suuremaid üldistusi, mis eelnevalt on tehtud, on hakatud üle ja ümber vaatama,\" rääkis Geršman.\nSelleks, et aru saada sellest, mis parasjagu Iisreali ja Palestiina vahel toimub, on Geršmani sõnul vajalik läbi töötada väga suurel hulgal tekste, mille puhul tõuseb esile ka keelebarjäär. \"Sellegipoolest tahaks rõhutada, et neid tõlkeid on hakanud ilmuma ja on ka väga sisulisi ja häid artikleid, mis on meil Akadeemias ja Idakirjas ilmunud. Võib neist vabalt alustada,\" soovitas ta.\n "
        },
        {
          "päis": "Noormeeste jalgpallikoondis pidi tunnistama Rumeenia paremust",
          "sisu": "Eesti noormeeste U-17 jalgpallikoondis kaotas Rumeenias toimunud EM-valikturniiril alagrupi viimases mängus võõrustajariigi eakaaslastele 0:3.\n \nRumeenia avas mängu väravate arve 23. mänguminutil, kui kiire äärevahetuse tulemusena pääses löögile Alexandru-Constantin Stoian. Eesti väravasuud kaitsnud Jan Martti Vainula küll tõrjus, ent lahtiseks jäänud pallil oli esimesena jaol Vlad Oarga, kes lükkas selle võrku. Kodumeeskond jõudis teise tabamuseni 40. minutil, kui karistusala lähistelt toimetas madala löögiga palli võrku Mihai-Vladut Toma, kirjutab \njalgpall.ee\n.\nEesti parimad võimalused sündisid teisel poolajal. 61. minutil võeti üles lubav rünnak, kui meeskonna kapten Patrik Kristal leidis pika sööduga Tony Varjundi, kes saatis omakorda palli karistusalasse. Söödu järel pääses hästi löögile Matthias Limberg, ent vastase puurilukk sai sõrmed vahele ning lükkas palli üle raamide.\nTeine suurepärane võimalus leidis aset 83. mänguminutil, kui läbi Vainula pika söödu ja Limbergi pikenduse jõudis pall Kristalini, kes leidis hea sööduga taas üles Limbergi, ent madal löök läks napilt tagumisest postist mööda. Mängu üleminutitel teenis Rumeenia nurgalöögiolukorrast penalti, mille realiseeris David-Andronic Popa.\nEM-valikturniiri järel pääseb igast alagrupist Eliitringi kaks parimat meeskonda. Eesti alagrupis olid edukaimad Prantsusmaa ja Rumeenia, kes teenisid viis punkti. Kolmanda koha teenis Norra, kes leppis kõikide vastastega viiki, Eesti saldoks jäi üks viigipunkt 2:2 seisuga lõppenud mängust Norraga.\n "
        },
        {
          "päis": "Ülevaade. Miks on Taylor Swift maailma kõige suurem artist?",
          "sisu": "Taylor Swift on 2023. aastal jõudnud muusikamaailma tippu, mis jätab tema senisest 17 aastat kestnud ja niigi üliedukast karjäärist mulje, et see oli alles algus. Rekordid värisevad, klaaslaed purunevad ja muusikatööstus muutub ning kõige selle taga on üks kitarriga kantritüdruk.\n \nTaylor Swift on minu jaoks pikalt olnud päris suur müsteerium. Küll otseselt mitte ärritav müsteerium, seda võib-olla ainult loomingutee väga varases otsas, lihtsalt lahjuse kohta segadustekitavalt suurejooneliselt vastu võetud.\nMuidugi on hetki, mis on ka kõnetanud. Loo \"Blank Space\" kõhedad ksülofonitilinad poevad endiselt naha alla. Kuid nimetatud pala pärineb 2014. aastal ilmunud plaadilt \"1989\", mil Taylor oli juba kaheksa aastat tegutsenud ning heitis ametlikult ja õnnestunult enda õlgadelt maha lihtsakoelisema kitarriga kantritüdruku keebi ja temast sai popstaar, kes eksisteeris olulise tegelasena ka laiemas muusikasfääris.\nSealt edasi on asi käinud üles-alla. Uut Taylor Swifti albumit ikka kuulad. Suur popkultuuri sündmus. Kunagi üldiselt ei ärrita, on täitsa okei, kenasti tehtud, kõige hullemal juhul jääb lihtsalt igavaks. Vahepeal jõudis ta pärast 2014. aastat oma muusikaga jälle metsa kolida ning sealt veel suurema hurraaga öisesse linna tagasi.\nTänaseks on Pennsylvania osariigist pärit laulja populaarsus kasvanud veel müstilisematesse kõrgustesse, kuni Swift ja tema muusika vajus tagaplaanile ja suurimat huvi hakkas mulle pakkuma juba küsimus, miks \nmind\n Taylor Swift üldse ei huvita. Sellele küsimusele lootsin vastuse saada Taylor Swifti kontsertfilmist \"The Eras Tour\", mis novembris ka Eesti kinodesse jõudis.\nKolm tundi Tayloriga\nFilmis on jäädvustatud ja kokku segatud viimased kuuest kontserdist, mille Taylor andis nädala jooksul Los Angeles SoFi staadionil. The Eras turneel võtab Swift umbes kolme ja poole tunniga (filmis kahe tunni ja 48 minutiga) kokku oma \"ajastud\" ehk inglise keeles \neras\n. Iga nn ajastu vastab ühele tema albumile. Ainsana jäi eraldi välja toomata tema debüütalbum ja 2010. aasta albumi \"Speak Now\" pealt kanti ette üks lugu.\nInspiratsiooni panna 33-aastaselt kokku põhimõtteliselt \nbest-of\n-tuur sai Swift, kui hakkas mõtlema, kuidas pandeemia ajal ilmunud ja eraldi tuurita jäänud plaadid koos eelmise aasta albumiga ühte kontserti panna. Vastus oligi tervet karjääri hõlmav megakontsert.\nVaatama minekuks hoogu kogudes ja end vaatamiseks häälestades heidutas kõige rohkem muidugi kontsertfilmi pikkus. On olnud raskusi Swifti tunniajaste albumitega. Tihti ongi need esimestel katsetel pooleli jäänud. Mõni on ka lõpuni kuulamata jäänud.\nTäpselt ei kujutanud ette, kuidas ma peaksin nüüd kolm tundi vastu pidama ja veel täielikult temale keskendudes. Ei olnud sugugi kindel, et mul selleks jaksu jagub. Endaga sai tehtud ka kokkulepe, et kui tõesti raskeks läheb, siis luban endal poole pealt lahkuda ja lõpuni ennast ei piina.\nMuidugi lendas kolm tundi mööda märkamatult ja enamik lugusid pakkusid lõpuks ka äratundmisrõõmu, sest nende eest pääseda ei ole lihtne. Hitte, ilmselgemaid ja märkamatumaid, lauljal jagub. Produktsioon ja lavaline šõu on superkvaliteetne, haarav ja filmikunstiga on etteastele veel kohati meeltesegadusse ajav lisamõõde antud.\nKeeruline oli ehk ainult lõpp, kui Taylor veel enne viimast ajastut võttis kätte akustilise kitarri ja siis klaveri taha istus, et meenutada oma karjääri algust. Hetkeks kahtlesin selle põhjendatuses, aga see juhatas sisse hoogsa \"Midnights\" albumi osa kontserdist, mis oli selle võrra mõjuvam.\nKuigi melu, mida 70 000 inimesega Los Angelese staadionil megastaari esinemise ajal kuulda saab, on ainulaadne ja seda läbi ekraani ei tule, siis oli kontsertfilm vast ideaalne viis Swifti-leigel inimesel tema esinemisest osa saada.\nVaigistatud \nswiftie\n'd\nPubliku melu, kisa ja kära, puudumine on vist ka kõige suurem ja ka ainus etteheide, mida salvestusele teha saab. Peale mõne üksiku erandi oli staadionimüra lõpptulemusest hoolikalt välja \nmix\n'itud. Kui vahepeal poleks kaamera üle publiku lennanud, kellest arvestatav osa oli muide ostnud piletid ka lava külgedele ja taha, ning aidanud meenutada, et tegelikult on kohal meeletu rahvamass, siis võinukski jääda tunne, et Swfit esineb paarikümnele inimesele kinosaalis.\nSelle võrra olid muidugi esitused selgemad ja kvaliteetsemad, aga publiku emotsioonid, hõiked, kaasaröökimised on kontserdielamusest nii suur osa ja eufooria – mida ta reeglina üliandunud fännid endaga kannavad –, mis oleks kindlasti elamuse usutavusele ja kontserdil olemise illusiooni maha müümisele kaasa aidanud.\nEsmase hooga jõudsin ka pettuda, et Taylori ajastud ei tulegi esitamisele kronoloogilises järjestuses, sest mõte vaadata teda laval oma muusikalist arengut füüsiliselt välja mängimas ja läbi elamas tundus potentsiaalselt huvitav osa, mille jälgimisega kolme tundi täita.\nTaylor Swift\n Autor/allikas: \nScanpix/AP/Natacha Pisarenko\nTaylori mitu nägu\nAga albumid olid kontserdikavva laiali pillutud. Esiteks tagas see kindlasti parema vahelduvuse kui minu algne lootus ning selle tulemusel ei jäänud lihtsalt mulje palju arenenud muusikust, mida ta ka kindlasti on, vaid ka väga mitmekülgsest artistist.\nTõesti, laval oleks võinud olla 4–5 erinevat lauljat. Kitarriga ja varbad samblas folgihaldjas, raskelt nullindate lõppu läbipõdev raadioartist, jõuline ja särtsakas \nfemme fatale\n, glamuurne ning särav megastaar ning kergelt heinalõhnaline printsessikleidis kantritüdruk. Hea tahtmise korral võib neid kuvandeid tegelikult kinolinalt või lavalt välja vormida veelgi.\nTaylor võttis kõik ajastud peaaegu võrdselt ja sama julgelt omaks ning vahetas nahka täiesti valutult ja küsimusi tekitamata. Ainult eespool mainitud kaks albumit said vähem tähelepanu, aga need sulavad laiemalt kokku tema kantrikuvandiga. Paberil üksteist välistavad rollid kandis ta ette usutavalt, mõjudes igas ajastus nii, nagu just sinna ta kuulukski.\nSamas ei ole see otseselt üllatav, sest plaate kuulates ja ajapikku isegi poolt silma peal hoides on ta mitmekülgsus samuti selgeks saanud. Kontserdi ajal võtab ta hetke, et seda ka ise teadvustada ja tänab fänne selle eest, et nad on lubanud tal vabalt muunduda. Aga reaalselt näha, kuidas laval emotsioonid, esitusviisid, kostüümid, näoilmed, autoripositsioonid ja mikrofonid (neid oli päris mitu, nii puidu kui kristallidega kaetud) vahetuvad, võtab selle väga efektselt kokku ja paneb tunnustavalt pead noogutama.\nNaabritüdruk Taylor\nNeid kõiki ühendab siiski Taylor ehk naabritüdruk, mis on kuvand, mida endiselt tema iseloomustamiseks kõige rohkem kasutatakse. See on liim tema mitmete profiilide vahel. Lauludevaheliste sõnavõttude ajal mõjuski Taylor kui üks \"meist\". Ta avaldas tihti – ja vähemalt esmapilgul siirast – hämmeldust enda karjääri senise edu ja publiku vastuvõtu üle. Tuhkatriinu, kelle kõrvits oli tõllaks muutunud ja selleks ka jäänud.\nPauside ja vahemärkuste ajal ei võtnud ta mõne üksiku erandiga ka megastaari positsiooni, kes vaikides ja teatud sarmika üleolevusega laseb publikul ennast ovatsioonidega üle kallata ning uhkelt ja eneseteadlikult selles supleb, nagu tegid seda näiteks Prince ja Michael Jackson.\nSelle asemel kihistas ta kohati naerda, mängis internetiajastu \npost\n-irooniaga meelitatust, peaaegu et punastas, tegi kergelt totakaid näoilmeid ja andis edasi muid olemuselt \"tavalise tüdruku\" markereid. Lauludest välja tulles tema \ncoolness\n kadus ja ta langes kõrgelt tagasi lihtinimeste sekka. Ta on kunagi \nisegi öelnud\n, et ei tunne ennast ise inimesena \ncool\n'ina.\nKui teda võrrelda teise kaasaegse poplegendi ja megastaari Beyoncéga, kelle kontsertfilm samuti õige pea Eesti kinodesse jõuab, siis on seal oluline erinevus: Beyoncé haarab laval just vastupidise rolli. Ta on üdini \ncool\n muusikaline jumalanna, kelle läheduses viibimine ja nägemine on juba õnnistus omaette. Ta on suurem kui elu ja selles kahtlemiseks põhjust ei anta.\nNende kahe positsiooni vahel eelistan isiklikult kindlasti Beyoncé, Prince'i ja Jacksoni oma. Illusioon, et muusikaga liigutakse maisest sfäärist kõrgemal, on magus ja laseb fantaasial lennata. Lihtsaid inimesi näeb iga päev, nii enda ümber kui peeglist ja popmuusika laseb liigelda maailmas, mida muidu ei koge ja mida tegelikult ei eksisteerigi. Aga nagu ilmneb, siis kosmosesse lennutab vastupidine.\nKui vaadata ka Swifti viimase plaadi \"Midnights\" liikuvaid pildikesi, mis Spotifysse albumilugude juurde lisatud on, siis ka seal näeb teda ennast telefoni esikaamera vaatenurgast kas meigita stuudios mikrofoni taga laulmas või mõtlik-melanhoolselt oranžis kampsunis lihtsas toas seina ääres istumas ja ennast filmimas. Koomast ärganule võib jääda mulje, et tegu on mõne alustava magamistoa-muusikuga. Albumi enda pigem glamuursele ja suurejoonelisele popambitsioonile (ning sealjuures ka meeletule kommertsedule) viitab ainult särav lauvärv.\nKokkuvõttes saigi mingisuguseks vastuseks oma küsimusele tõdemuse, et Swift on lihtsalt maailma kõige okeim artist. Ta liigub õhkõrnal piiril maitselageduse ja maitseka vahel, esitledes seda sealjuures intelligentselt, mis teeb ta ühisnimetaja ülimalt laiaks. Kui sinna lisada veel tema tajumuslik autentsus ja isiklik puudutus laulude kirjutamisel, mida ta fännid ülimalt hindavad ning mis viskab hoogsate liigutustega sütt tema müüdiloome vedurisse, siis ongi tulemuseks maailma kõige populaarsem artist.\nTaylor Swift\n Autor/allikas: \nScanpix/CF/IS/MPI/Capital Pictures\nMaailma kõige suurem artist Taylor\nJust seda ta hetkel on ja võib jääda mõneks ajaks. Spotifys on Tayloril 21. novembri seisuga 109,6 miljonit igakuist kuulajat. Selle artikli kirjutamise ehk mõne päeva jooksul on neid umbes 800 000 juurde tekkinud. See on ühe korraliku ja viisaka karjääri jagu.\nVõrdluseks ka sama statistika teise ja kolmanda koha hoidjate kohta: The Weekndil 103,5 miljonit igakuist kuulajat, Drake'il 81,8 miljonit igakuist kuulajat.\nHuvitaval kombel hoiab Swift seda positsiooni tänavu esimest korda. Taylor oli ka esimene naisartist, kes ületas 100 miljoni piiri. The Weekndist sai sel suvel esimene artist, kes sai kätte 110 miljonit igakuist kuulajat, aga selle rekordi ületamine on Swifti jaoks päevade küsimus. Küll aga ei oska aimata, millistesse kõrgustesse see näitaja tõuseb ning kas keegi selle kunagi kätte saab.\nBillboardi järgi kasvas Taylori kuulatavus voogedastustes peale tuuri kümmet esimest kontserti 80 protsenti. Sellese statistikasse panustasin ma ka ise, sest peale kontserti oli vaja minna üle kuulata, kas viimase albumi \"Midnightsi\" peal oli tõesti mõni nii hea lugu veel või et kas ja mis selle \"Folklore'i\" juures siis ikkagi nii erilist oli.\nTuuri Põhja-Ameerika osa lõppes 3. novembril ja jätkus 17. novembril kuue väljamüüdud staadionikontsertiga Brasiilias Sao Paolos ja Rio de Janeiros, mis küll ühe fänni traagilise surma tõttu veidi ümber mängiti. Sealt edasi liigub Taylor Euroopasse ja Aasiasse ning tuur lõpeb 2024. aasta sügisel. Kurikuulsatest piletiostmise protsessidest said osa ka eestlased, kes Poola ja Rootsi kontsertidele pääsemiseks virtuaalsetes sabades seisid ja Ticketmasteri koridorides rändasid.\nJärgmisel suvel esineb Swift kaheksal (!) õhtul – kolm juunis ja viis augustis – ka Londonis Wembley staadionil, mis mahutab 90 000 inimest. \nRekord kuulub\n sel staadionil briti poistebändile Take That, kes andis kaheksa järjestikust kontserti kokku 623 000 inimesele. Kuna kontserdid ei ole järjest, siis seda rekordit Swift korrata ei saa, aga publikuarvus kindlasti võib. Oluline on ka meeles pidada, et Swift esineb enda mõistes siiski välismaal ja Take That Ameerikas kindlasti konkurentsi pakkuda ei saaks.\nVõrdluseks – kuulajate numbrites lähim konkurent The Weekend esines möödunud suvel \nLondonis kolm korda\n – kahel õhtul Londoni Olümpiastaadionil 160 000 inimesele ja ühel õhtul Wembleyl 87 000 inimesele, mis on küll Wembley ühe õhtu külastatuse rekord, aga mastaapide vahe on siiski selge.\nTaylori aasta 2023\nKuigi otseselt Swift uusi lugusid või albumeid sel aastal välja ei andnud, võib muusika-aastale 2023 ka tema nime suurelt peale kirjutada. Kui plaadifirma mõne aasta eest Swifti õigused esimese otsa plaatidele suure summa eest maha müüs, võttis Swift eesmärgiks salvestada need albumid uuesti sisse ja anda neist välja \nTaylor's version\n'id, haarates seeläbi uuesti kontrolli oma loomingu ja ka raha üle, mis sellega seotud on.\nGeniaalse lükke tagajärjel on hakanud suured plaadifirmad \nmuutma oma lepinguid\n, pikendades ajalimiiti, mille jooksul artistid ei tohi oma albumeid ja lugusid uuesti sisse lindistada. Tavaliselt oli see viis või seitse aastat teose ilmumisest või kaks aastat peale plaadilepingu lõppu. Swifti uuesti lindistatud albumite edu tuules on artistide esindajad hakanud saama lepinguid, mis pikendavad seda perioodi 10, 15 või rohkemale aastale. Taylor andis tööstusele valusa õppetunni, millel korduda ei lasta.\nTaylori versioonide ilmumisega 2010. aasta albumist \"Speak Now\" ja 2014. aasta albumist \"1989\" ta kaudselt siiski uut muusikat maailmale esitles, sest uusi salvestusi saadab ports seni avaldamata lugusid, mis algsetele albumitele ei jõudnud. Nende kõrval veel kaks lisalugudega \ndeluxe-\nversiooni möödunud aasta albumist \"Midnights\".\n\"1989 (Taylor's version)\" müüs Ühendriikides esimese nädalaga \n1,36 miljonit\n albumiühikut, millest 693 000 olid vinüülid, mis teeb algselt 2014. aastal ilmunud albumi uusversiooni hoopis tänavuse 2023. aasta kõige edukama ilmumisnädalaga albumiks.\n\"Speak Now (Taylor's version)\" pani statistikasse kirja \n507 000 albumiühikut\n. Kui taas võrrelda seda numbrit ühe lähima konkurendi Drake'iga, siis tema täiesti värske teose esimese nädala müüginumbrid jäid 402 000 albumiühiku juurde. Taas on vahe jabur.\nJa nagu sellest veel ei piisaks, jõudis Swifti lugu \"Cruel Summer\" selle aasta oktoobris Billboardi lugude edetabeli \nHot 100 esimesele kohale\n. \"Cruel Summer\" pärineb 2019. aasta albumilt \"Lover\", millelt oli plaadi ilmumise ajal kahe teise singli parimaks tulemuseks kõige olulisemas singlite edetabelis teine koht. Pikaaegne fännide lemmik hakkas tänu tuuri algusele (lugu on kontserdil järjekorras teine) TikTokis üha enam tähelepanu saama, jõudis selle aasta juulis esimest korda edetabeli Hot 100 esikümnesse ning anti ametlikult singlina välja selle aasta 19. oktoobril.\nGlobaalne Taylor Swifti föderatsioon\nKõike seda saadab muidugi ka meeletu majanduslik edu ja jaburad faktid, mis ajavad naerma ning pärineksid nagu mõne ajalehe naljaküljelt, aga tekitavad oma reaalsuses teatavat kõhedust. Näiteks hakkasid USA-s saama otsa helmed ja muud plastjubinad, millest Swifti fännid tegid käevõrusid ehk \nfriendship bracelet\n'e, mida kontsertidel omavahel vahetada.\nSealjuures muutub ka sõbralik naabritüdruk võrdlemisi küüniliseks ja/või targaks ettevõtjaks. Näiteks \"Midnightsi\" albumist andis ta välja viis erinevat vinüüliversiooni – neli, mis moodustavad külg külje kõrval ühe tervikliku pildi ning viies, kust leiab lisalugusid.\nSamamoodi ilmus Taylori versioon albumist \"1989\" mitme erineva kujundusega, millel igaühel ka erinevad muusikalised lisad – viis erivärvides vinüüli, kaheksa CD versiooni ja kaks erinevat kassetti.\nVabal turul on see muidugi tema õigus end nii turustada ja fännidel seda kraami ka kokku osta, aga kõike seda arvesse võttes sarnaneb lihtne ja siiras \"igapäevane\" megastaar vaimusilmas pigem kapitalistliku ja ahne karikatuuriga kõvakübaraga põrssast rahapauna otsas või salakavala narkodiileriga, kes oma klientidele doose tilk tilga haaval jagab.\nÜhendriikides kulutasid fännid kontserdile minemiseks \nkeskmiselt 1300 dollarit\n ning 91 protsenti neist on valmis sama summat uuesti kulutama. Selle juures on ka kulutused majutusele, transpordile, söögile, särkidele ja muule Swifti näo ja nimega kaubale.\nKogu turnee lõpuks hinnatakse Swifti teenitud summaks \n4,1 miljardi dollarit\n. Juba augusti lõpus hinnati tema majanduslikku võimet paremaks \n50 riigist\n ning Põhja-Ameerika tuuri lõpuks oli Ühendriikide majandus saanud 5,7 miljardi dollarilise süsti.\nMuiates tahaks utreerida, et kogu asi meenutab laiahaardelist kultuurisõda. Meeletu tuur möllab mööda maailma ringi. Juba andunud fännid hulluvad veelgi, keskmistest saavad superfännid ja hittidega tuttavatest niisama huvilistest saavad fännid. Ning kuhu megakontsert ei ulatu, sinna jõuab diplomaatilisema saadikuna kontsertfilm, mis küll väiksemas mahus ja väiksemale hulgale, aga siiski väärikalt misjonitööd teeb ja inimesi \nswifticidus manicusega\n nakatab.\nSelle ohvriks langesin vastupanuta ja ilmselgelt ka mina ise, kes ma algselt läksin saama vastust küsimusele, miks nii igav artist on maailma kõige kuulsam ja kelle kõige huvitavam omadus oli tema ebahuvitavus. Nüüd kirjutan siin tema fenomenist ja mastaabist haaratuna seda artiklit, haarates seeläbi ehk mõne inimese veel kaasa ning olen viimased nädal aega uurimistööd tehes üritanud ennast rahustada, et me ei ela varsti ülemaailmses Taylor Swifti föderatsioonis.\n "
        },
        {
          "päis": "Soomes jätkub asüülitaotlejate saabumine piiripunktidesse",
          "sisu": "Soome idapiiril jätkub Venemaalt pärit asüülitaotlejate saabumine piiripunktidesse. Soome peaminister Petteri Orpo ütles, et valitsus püüab kiiresti leida lahendusi piiriturvalisuse tagamiseks.\n \nSoome pani hiljuti kinni neli Venemaaga ühist piiripunkti. Endiselt on avatud Vartiuse, Salla, Kuusamo ja Raja-Jooseppi piiripunktid.\nSalla piiripunkti saabus teisipäeval 41 varjupaigataotlejat. Piirkonnas on kuni 20 kraadi külma.  Kohalik piirivalveülem Hans-Michael Gros ütles, et saabujatel polnud korralikke talveriideid seljas. Tema sõnul saab selliste riietega lühikest aega väljas olla, aga sinna ei saa jääda pikemaks ajaks. \nVarjupaigataotlejad on süürlased, afgaanid, marokolased ja somaallased. Vartiuse piirivalveülem Jouko Kinnunen ütles teisipäeva lõunal, et asüülitaotlejad liiguvad põhja pool asuvatesse piiripunktidesse. Kinnuneni sõnul võivad varjupaigataotlejad jõuda lõpuks ka Kuusamos asuvasse piiripunkti. Mõned asüülitaotlejad võivad edasi liikuda Salla poole. \nPeaminister Orpo sõnul soovib valitsus idapiiril tekkinud olukorra kiiresti lõpetada ning koostab selleks uusi ettepanekuid. Tema sõnul peaksid need ettepanekud kiiresti valmis saama.\n\"Loodan, et lahendused leitakse kiiresti. Selle päeva jooksul otsitakse ettepanekuid lahendusteks ja võimalikeks otsusteks, seejärel liigutakse nende elluviimise juurde,\" rääkis Orpo. \nSTT teatas, et president Sauli Niinistö kutsus kolmapäevaks kokku erakondade juhid eesmärgiga arutada välis- ja julgeolekupoliitilisi küsimusi.\n "
        },
        {
          "päis": "Eelnõu annaks mupole õiguse jõudu kasutada",
          "sisu": "Siseministeerium saatis kooskõlastusringile eelnõu, millega antaks kohalike omavalitsuste korrakaitseorganitele õigus vajadusel jõudu ja erivahendeid kasutada.\n \nMadis Hindre räägib lähemalt.\n "
        },
        {
          "päis": "Raadiouudised (21.11.2023 15:00:00)",
          "sisu": ""
        },
        {
          "päis": "Marko Koks: oleme viimastes kohtumistes väga ebastabiilselt esinenud",
          "sisu": "Käsipalli Eesti meistriliigas saab sel nädalal näha kahte mängu. Kolmapäeval lähevad Kehras vastamisi kohalik Horizon Pulp&Paper ja HC Tallinn ning neljapäeval mängivad omavahel SK Tapa ja Viljandi HC.\n \nKehra ja HC Tallinna eelmine omavaheline kohtumine lõppes võitlusliku viigiga. Tabelis paikneb HC Kehra hetkel kuue punktiga viimasel \nplay-off\n kohal ja HC Tallinn on ühe viigipunktiga kuues. Harjumaalastel on seljataga ka nädalavahetusel toimunud karikavõistluste veerandfinaal, kus kahe mängu kokkuvõttes Servitile alla jäädi. Treeneripinkidel lähevad esmakordselt pärast Eesti koondise tüüri ülevõtmist vastamisi peatreener Martin Noodla ja koondise abitreener Janar Mägi.\n\"Hetkel asume meistriliiga tabelis neljandal kohal ning kindlasti tahaks põhiturniiri lõpuks vähemalt sellele pulgale jääda. Mida varem selle kindlustatud saame, seda parem on, siis saaks lõpufaasis ka teistele asjadele keskenduda. Kuid kahjuks meie seis hetkel liiga hea ei ole. Pisivigastused ja haigused on oma jälje jätnud ning möödunud nädalavahetuse mäng Servitiga näitas, et meie minek ei ole nii hea, kui ta oli eelmises ringis,\" analüüsis HC Kehra treener Janar Mägi.\n\"Hetkel pole meil tabelis ühtegi võitu ning HC Kehra on tiim kelle vastu on võimalik punkte teenida. Vigastustega on meil praegusel pimedal ajal probleeme, kuid läheme ikka võidu peale välja. Ega hetkel palju muud ei ole, selline põhihooaja rutiinne tiksumine. Suurim küsimärk on Volodõmõr Štšerbani osalemine, kes on küll küünarnuki probleemidest üle saanud, kuid kerge haiguse tõttu pole treeningutel osalenud. Õnneks on meil pallureid siiski küllalt ja saame korraliku meeskonna välja panna,\" lisas HC Tallinna juhendaja Martin Noodla.\nEelmise aasta karikafinalistid SK Tapa ja Viljandi HC kohtuvad kohtuvad Lääne-Virumaal. Möödunud hooajal alistas Viljandi karikafinaalis Tapa kindlalt ning kuigi mõlemad tiimid on palju muutunud, siis suutsid mulgid ka eelmises omavahelises kohtumises meistriliigas vastased viie punktiga alistada. Mõlemal tiimil on rünnakupoolel selged liidrid, kui viljandlaste Hendrik Koks ning tapakate Marcus Rättel on sarja nelja parima väravaviskaja hulgas.\n\"Meie mõtted juba paar nädalat tulevikus, kui Raasikul peetakse karikavõistluste finaalturniir. Tahaks selleks hetkeks kindlamat esitust näha. Oleme viimastes kohtumistes väga ebastabiilselt esinenud. Kehvad perioodid tulevad sisse. Üritame neljapäeval just taastada nii mängijate individuaalset kui ka meeskondlikku enesekindlust,\" kommenteeris Viljandi HC peatreener Marko Koks.\n\"Ega mõtted enne selle nädala kohtumist kerged ei ole. Meil on mitmed põhikoosseisu mängijad vigastatud. Tähtsamad matšid seisavad meil ees karikavõistluste finaalturniiril ning loodame selleks hetkeks vormi rihtida ja mehi tagasi rivisse saada. Loomulikult tahame kodupubliku ees alati meile omast võitluslikku käsipalli näidata, kuid on tunda, et meestesse on sisse tulnud kerge vaimu ja keha väsimus,\" lõpetas SK Tapa juhendaja Elmu Koppelmann.\nMeeste meistriliiga mängud sel nädalal*:\n22.11 kell 19.00 (Kehra Spordihoone) HC Kehra/Horizon Pulp&Paper - HC Tallinn\n23.11 kell 19.00 (Tapa Spordikeskus) SK Tapa - Viljandi HC\n*Kuna mõned mängud lähevad nii meistri- kui ka Balti liiga arvestusse, siis Mistra ja Põlva Serviti vaheline võitlus toimub jaanuaris.\n "
        },
        {
          "päis": "\"Pealtnägija\" tõusis taas teleedetabeli tippu",
          "sisu": "Möödunud nädala teleedetabeli esikümnesse jõudis Kantar Emori andmetel seitse ETV telesaadet – neist vaadatuimaks osutus \"Pealtnägija\", mida vaatas 180 000 inimest.\n \nETV saadetest jõudsid teleedetabelisse ka \"Aktuaalne kaamera\" (149 000 televaatajat), \"Õnne 13\" (131 000 televaatajat), \"Reklaamiklubi Naeratus\" (123 000 vaatajat), \"Aktuaalne kaamera. Nädal\" (122 000 vaatajat), \"Ringvaade\" (120 000 vaatajat) ja \"Sport\" (116 000 vaatajat).\nKanal 2 saadetest jõudsid tabelisse \"Kuldvillak\", \"Ma näen su häält\" ja \"15 küsimust\".\n "
        },
        {
          "päis": "Lutsar: koroonaviirus peab lõppema ennekõike meie peades",
          "sisu": "Koroonapandeemia tõestas, et viirust ei saa piirangutega kõrvaldada ja immuunsus ei teki ühe viiruslainega, vaid mitme aastaga, ütles Covid-19 pandeemiast ülevaate koostanud professor Irja Lutsar. Eesti sai tema sõnul kokkuvõttes pandeemiaga hakkama ja nüüd peab see lõppema ka meie peades, et uuesti viirustega elama õppida.\n \nLutsar rääkis terviseameti tellimusel valminud analüüsi tutvustades, et vaadates koroonaviirusesse haigestumisi maailmakaardil, on pilt nakkushaiguste kohta tavatu. Harilikult levivad nakkushaigused rohkem piirkondades, kus elavad vaesed inimesed, kuid Covidi puhul oli enim nakatunuid just väga rikastes riikides.\n\"See oli üks väga suur erinevus eelnevatest pandeemiatest ja ega sellele väga häid selgitusi polegi, miks jäi Aafrikas nakatumine lõpuni suhteliselt madalaks,\" sõnas ta. \"Üks on kindlasti väga noor elanikkond, võib-olla on ka nende klimaatilised tingimused paremad ja kolmas, mis ma tahaks välja tuua, on see, et ega seal nii suurt testimist, nagu arenenud maailmas käis, ei olnud.\"\nLutsar tõi välja, et pandeemia vältel ehk 30. jaanuarist 2020 kuni 5. maini 2023 oli Eestis nakatunuid 807 000 ja suri 3001 inimest. Haiglaravi vajas ligi 23 000 inimest, neist intensiivravi 1734 ja kopsude mehaanilist ventilatsiooni 936 inimest. Haiglaravi vajanute keskmine vanus oli 66 aastat.\nSelle aasta juuniks oli Eestis manustatud 2,1 miljonit vaktsiinidoosi ja kokku on vaktsineeritud 65 protsenti täiskasvanutest. Viimase, jaanuaris toimunud seire kohaselt olid üle 90 protsendil täiskasvanuist selle viiruse vastased antikehad olemas.\nMaailmas oli koroonaviiruse juhtusid kokku 700 miljonit ja suri umbes üks protsent ehk 6,9 miljonit inimest. Ekspertide arvates on aga nii nakatumise kui ka suremuse näitajad alahinnatud ning mudelite põhjal võis Covid-19 tõttu ainuüksi 2020.-2021. aastal, mil registreeritud surmasid oli 5,94 miljonit, tegelikult surra 18,2 miljonit inimest.\nSuremus- ja sündimusnäitajad pandeemia-aastatel.\n Autor/allikas: \nterviseamet\nVaatamata sellele, et viirus osutus kardetust kergemaks, olid sellel Lutsari sõnul Eestile tõsised tagajärjed. Pandeemia-aastatel suurenes üldsuremus ja vähenes oodatav eluiga.\nÜhelt poolt oli põhjuseks Covid-19 kui tõsiste tagajärgedega raske haigus, teisalt aga ei saa välistada ühiskonna- ja meditsiinisüsteemi kriisi ja selle kõrvaldamiseks kasutatud meetmete negatiivset mõju.\nLutsar tõi välja, et Eesti strateegia oli algusest peale elada viirustega koos ja rakendada piiranguid nii, et ühiskond tuleks toime. Kõike ümbritsevat arvestades sai Eesti Lutsari hinnangul kokkuvõttes hästi hakkama.\nVõrreldes naabritega olid Eestis kehtestatud piirangud kuni 2021. aasta septembrini vähem ranged, kõige karmimad olid need aga 2022. aastal ja siis püsisid need ka kõige kauem.\n\"Üks õppetund on see, et piirangud peavad algama, aga ka lõppema. /.../ Usun, et niisugust asja saab tulevikus vältida, et piirangutele ka väga selge lõpptähtaeg paika panna, mida meie võib-olla väga hästi ei osanud,\" nentis Lutsar.\nPandeemiaga kaasnes liigsuremus, kuid selle osas vajab palju asju tema sõnul vel detailset analüüsi. Lutsar lisas, et tema käest küsitakse palju, miks ei võetud Eestis eeskuju Rootsist, kuna seal läks väga hästi. Lutsari sõnul oli aga Rootsi suremuse erinevus Eestist kümnekordne.\n\"Pandeemia algul oli seal kümme korda kõrgem suremus kui Eestis. Eesti ühiskond poleks nii suurt suremust 2020. aasta kevadel vastu pidanud. Mistõttu ma arvan, kuigi ma polnud piirangute kehtestamise juures, et piirangute kehtestamine 2020. aasta kevadel oli täiesti õigustatud. Tõsi, et pandeemia lõpuks on Eesti ja Rootsi suremus enam-vähem sarnased, Rootsis veidi kõrgem,\" lausus ta.\nIda-Euroopa riikide seas oli Eestis Covidi-suremus Lutsari sõnul kõige madalam.\nSuremus Rootsis ja Eestis.\n Autor/allikas: \nterviseamet\nRääkides pandeemia õppetundidest, ütles Lutsar, et riigi täielik lukustamine pidurdab viiruse levikut, kuid pole jätkusuutlik - hea näide on Hiina ja lõpuks andsid ka nemad alla.\nNäomaskide roll on endiselt vastuoluline. Lutsar tõi välja, et kuna see haigus levib aerosoolidena, peaks teoreetiliselt sellise viiruse korral maskid aitama, aga uuringud on endiselt vastukäivad ja neid on raske teha.\n\"Kui haiguse levik on väga kõrge, on lühiajaliselt ja vabatahtlikult maskid kindlasti näidustatud, aga neile ei saa panna rõhku, et nad viirushaiguse maailmast ära kaotavad,\" tõdes ta.\nKoolide distantsõppe kohta näitavad rahvusvahelised uuringud, et sellel on väike mõju nakatumise langusele ja suremusele, aga samas mõjutab see laste psüühikahäireid, õppetöös edasijõudmist ja rasvumise suurendamist.\n\"Eestis me kahjuks ühtki uuringut pandeemia ajal ei jõudnud teha,\" sõnas Lutsar.\nDistantstöö ja transpordipiirangute efekt oli maailma andmete põhjal vähene, hospitaliseerimist ega suremust see ei mõjutanud. Selle pandeemia edulooks nimetas teadlane aga vaktsiine.\n\"SARS-CoV-2 infektsioonile oli vaktsiinide mõju lühike, seepärast näeme, et see ei ole eriskummaline, kui vaktsineeritud inimesed on põdenud seda mitu korda. Aga kui vaadata rasket haigestumist, siis on vaktsiinide mõju väga hea, 90 protsenti ja see püsib päris pikka aega,\" lausus Lutsar.\nTa lisas, et pandeemia on kriis, kus kõik riigid sõltuvad üksteisest, kuid igal riigil peavad olema enda ravimite ja isikukaitsevahendite varud, aga ka eksperdid ja neid ei saa koolitada paari päeva või nädalaga.\n\"Eesti sai kokkuvõttes pandeemiaga hakkama ja pandeemia peab lõppema ennekõike meie peades. Me oleme sinnapoole teel,\" lausus Lutsar, kelle sõnul tuleb meil õppida uuesti koos viirustega elama.\n "
        },
        {
          "päis": "Merivoo-Parro: soomlaste abi võis olla eestlastele arvatust palju tähtsam",
          "sisu": "Teadlane ja teadusajakirjanik Maarja Merivoo-Parro sai hiljuti riiklikult tunnustatud teaduse populariseerija tiitli. Praegu uurib ta aga seda, kui tähtsad olid Eesti arengu jaoks Nõukogude aja lõpus ja taasiseseisvumise alguses soomlaste poolt siia saadetud nätsud, rosinad ja sukkpüksid.\n \nMerivoo-Parro enda sõnul näitas tunnustus talle, et ta polegi nähtamatu. Ta märkis, et teadusajakirjanduses on tugevalt fookuses teadlased ehk loo kangelased. \"Kogu aur läheb sinna, kuidas teha teadlane, kelle teadustööd esitletakse, võimalikult arusaadavaks ja huvitavaks, sest teemad on valdavalt hästi keerulised,\" selgitas Merivoo-Parro.\nTeadusajakirjanduse roll ongi tema sõnul aidata sõna levitada. Levitaja ise on aga sageli tagaplaanil. \"Sellepärast oli hästi vahva näha, et ma päris nähtamatu ei ole, vaid keegi ikka märkab ka,\" rääkis ta tunnustuse kohta.\nMerivoo-Parro ütles, et teadusajakirjanikuna tööd tehes on ta alati proovinud teemasse sisse süüvida, nagu oleks tegemist põneva draama või näidendiga. \"Ma tean, et molekulid ei ole päris inimesed, aga ma üritan oma peas ette kujutada, et kui nad oleksid tegelased kuskil laval, siis mis oleks nende motivatsioon, mida nad tahavad saavutada, mis on need takistused, mis on nende teel ja mis muudab selle teekonna põnevaks. Seejärel proovin seda kõike inimkeeli edasi anda,\" selgitas ta.\nKui Merivoo-Parro alustas teadusajakirjanikuna, arvas ta, et teda tõmbab rohkem humanitaarteemade poole, sest ta on ise ajaloolane. Töö käigus selgus aga, et talle on kohati lihtsam kajastada hoopis reaal- ja loodusteaduseid. \"Võib-olla sellepärast, et ma ei adu seal neid nüansse nii palju. Mul on lihtsam rakendada populariseerimise kirvest ehk mul ei ole nii valus, kui need laastud lendavad,\" selgitas ta. Populariseerivasse artiklisse või saatesse jõuab sageli ainult üks osa teadustööst, mistõttu tuleb teha vahel raskeid valikuid.\nTagasi teadustöö juures\nMaarja Merivoo-Parro on ka ise teadlane ja nüüd ongi leidnud ta teadusajakirjanduse juurest tee tagasi rohkem teaduse tegemise juurde. Praegu on Merivoo-Parrol käsil kolm erinevat projekti. Üks on seotud Austraalia eestlaste salajase muusikaga. Teise projekti jaoks uurib ta Soome vasakpoolseid erinevates USA osariikides 19. sajandil kuni 20. sajandi alguseni ja nende võimalikke seoseid eesti sotsialistidega, keda samuti toona Ameerikas leidus.\nKolmas projekt on seotud Marie Curie grandiga, mille toel uurib ta eestlaste ja soomlaste omavahelist rahvadiplomaatiat. \"See tähendab kõiki neid banaane, rosinaid ja sukkpükse, mis Nõukogude aja lõpul ja Eesti aja alguses üle piiri tulid. Minu suureks üllatuseks ei ole seda teemat ei Eestis ega Soomes keegi akadeemiliselt uurinud. On viimane aeg uurida, kes, miks ja kuidas see kõik käima pandi,\" rääkis Merivoo-Parro.\nTalle tundub, et Eestis ei ole siiamaani piisavalt au antud rohujuure tasandil teostatud spontaansele humanitaarabile, mis Eestisse saabus. \"Mida see kõik tegelikult tähendas Eesti majanduse ja tuleviku jaoks, kui inimesed said Jenkki nätsuga vabaduse maitse näitlikult öeldes suhu? Kas ja kui palju see andis eestlastele toona keerulistel aegadel jõudu arvata või mõelda, et demokraatia on täitsa tore ja sellega käib kaasas Jenkki näts? Teistes liiduvabariikides ei nähtud seda nii lähedalt ega maitstud seda vabadust,\" sõnas ta.\nKui alguses olid esiplaanil Jenkki näts ja teksapüksid, siis hiljem muutus see kõik Merivoo-Parro sõnul reaalseteks sõprussuheteks ka valdade ja koolide vahel. Schengeni viisaruumiga liitumise järel muutus äkitselt Soome suurima eestlaskonnaga välisriigiks ja on jäänud selleks siiamaani. \"Mul on hüpotees, et soomlaste rohujuure tasandil antud abil oli hästi suur roll,\" ütles ta. Nüüd ongi Merivoo-Parro alustanud teema lähemalt uurimisega, et teada saada kas hüpotees peab paika.\nTa loodab, et kui keegi ei tea praegu seda veel täpselt, siis ühel hetkel teab tema ja järgmisel hetkel on teadmine saanud üldteadmiseks. \"Et sellest ei ole vaja eraldi rääkida, vaid see on üldteadmine. Vaat siis ma tunnen, et minust kui teadlasest on kasu olnud ja olen väärt neid grante, mis mulle antud on,\" lausus ta. \n "
        },
        {
          "päis": "Elektri päeva keskmine hind kolmapäeval normaliseerub",
          "sisu": "Praeguste plaanide kohaselt jõuab pühapäeval rikke tõttu seiskunud Olkiluoto tuumajaama kolmas reaktor tööle tagasi teisipäeva õhtul, teisipäeval 288 euroni kerkinud päeva keskmine hind langeb kolmapäeval 124 eurole megavatt-tunni eest.\n \nTeollisuuden Voima (TVO) teatas esmaspäeva õhtul, et kolmanda reaktori parandamine ja testimine võtab plaanitust veidi rohkem aega ning reaktor peaks olema uuesti töövõimeline teisipäeva õhtul kella kuuest. Varem prognoosis ettevõte elektritootmise algust lõunast.\nKui esmaspäeval kujunes päeva keskmiseks hinnaks 288 eurot megavatt-tunnist, siis teisipäeval langeb see 124 eurole.\nPäeva maksimumhind on teisipäeval kella 16 ajal, kui megavatt-tunni hind tõuseb 777 euroni.\nKolmapäeval on päeva maksimumhind kella kaheksa ja üheksa vahel hommikul, mil tõuseb 325 euroni megavatt-tunnist. Õhtul peale kella üheksat jääb megavatt-tunni hind alla 16 euro.\n "
        },
        {
          "päis": "Saksa politsei otsis läbi 17 antisemitismis süüdistatava kodu",
          "sisu": "Saksamaa Baieri liidumaa politsei tegi teisipäeval läbiotsimise 17 inimese kodus, keda süüdistatakse antisemiitlikus vaenukõnes ja internetis juutide ründamises.\n \nBaieri kriminaalpolitsei teatel on kahtlustatavad 15 meest ja kaks naist vanuses 18-62 aastat, vahendas Saksa uudisteagentuur dpa.\nPolitsei küsitles kahtlusaluseid ja võttis nende kodudest kaasa tõendusmaterjali nagu mobiiltelefonid ja sülearvutid.\nVäidetavalt avaldasid kahtlustatavad toetust terroriorganisatsiooni Hamas 7. oktoobri rünnakutele Iisraelis ja levitasid sotsiaalmeedias juudivastast vaenukõnet, kasutades keelatud terroriorganisatsioonide sümboleid, teatas dpa.\nPolitseioperatsioon keskendus Baieri pealinnale Münchenile, kus elab üheksa kahtlusalust. Läbiotsimisi tehti ka Füsseni ja Kaufbeureni linnas ning Passau, Fürstenfeldbrucki, Berchtesgadener Landi, Aschaffenburgi ja Hassberge piirkonnas.\nÜks kahtlustatav olevat väidetavalt saatnud WhatsAppi vestlusgrupis pildi klounist sõnadega \"Gaasi juutidele\", teine pani oma kontol üles juutide hävitamisele kutsuva sõnumi.\nLeidus ka postitus Hitleri pildi ja kirjaga \"Ma oleksin võinud tappa kõik juudid, aga jätsin mõned ellu, et te näeksite, miks ma nad tapsin\".\n\"Kahjuks avaldab antisemitism Saksamaal mõju paljude juutide igapäevaelule,\" ütles Baieri politsei vaenukuritegude osakonna komissar Michael Weinzierl.\nWeinzierl rõhutas, et Saksamaal elavatele juutidele ja iisraellastele tuleb näidata, et neid toetatakse ja kaitstakse.\n "
        },
        {
          "päis": "Lemmit Kaplinski: tugev riik algab omavalitsusest",
          "sisu": "Riigi viimase aja otsused on jõuliselt tasalülitanud omavalitsuste rolli Eestis ja senisel kursil jätkates ei ole meil kümne aasta pärast enam põhjust rääkida keskvalitsusest ja omavalitsustest kui võrdsetest partneritest, kirjutab Lemmit Kaplinski.\n \nViimaste kuude ja nädalate uudistest on korduvalt käinud läbi küsimused hooldereformi rahastamisest, õpetajate töötasudest või hoopis automaksust. Väidan, et neil pealtnäha eripalgelistel teemadel on üks ühisnimetaja. Puhkenud diskussioonid on ilmingud sügavast kriisist. Kriisist, mida ei ole Eestis piisavalt teadvustatud, kuid millel on pikaajalised mõjud meie omariiklusele ja arengule. See on kriis, mille sisuks on omavalitsuste – linnade ja valdade – õigused ja autonoomia kohaliku elu küsimuste korraldamisel ilma keskvalitsuse ülemäärase sekkumiseta.\nAlates Euroopa Liidu aluslepingust ja lõpetades Eesti Vabariigi põhiseadusega on sätestatud lähimus- ehk subsidiaarsusprintsiip. See tähendab, et otsused tuleb võtta vastu võimalikult lähedal tasemel, kus avaldub nende mõju. Eestis jagunevad need tasemed kaheks – keskvalitsus ja kohalik omavalitsus. Mõlemad on võrdsed osapooled ja puudub alluvussuhe, tegutsetakse oma pädevuse piires sõltumatult, pidades silmas riigi üldist ja kohalike elanike parimat heaolu.\nNeed põhimõtted ei ole juhuslikud, ajutised ega lähtu kitsa ringkonna subjektiivsest seisukohast. Selline detsentraliseeritusele ja lähimusprintsiibile põhinev mudel ongi Eesti ja pea kõigi demokraatlike riikide toimimise loogika. Omavalitsus on pidevas kontaktis oma elanikega ja tunneb kõige paremini, millised on lahendamist vajavad mured. Keskvalitsus vastutab samal ajal omavalitsuste üleste teemade eest, milleks on mh riigikaitse, välispoliitika ja riigi pikaaegsed arengustrateegiad.\nOmavalitsuste kohustused ja õigused on sätestatud täpsemalt erinevates seadustes, ennekõike kohaliku omavalitsuse korralduse seaduses. Nii hariduskorraldus, sotsiaalhoolekanne kui ka kohalike maksude üle otsustamine on seaduse järgi just kohaliku omavalitsuse ülesanded.\nOn ju vähetõenäoline, et valitsus või riigikantselei mõistab tervikuna iga omavalitsuse koolivõrgu iseärasusi või oskab hinnata abivajajate varanduslikku seisu. Toompeal ei saa otsustada bussigraafikute üle ega valida rattateede marsruute. Omavalitsus on see, mis tegutseb nende küsimustega, lähtudes oma elanike huvidest. Kontroll selle üle toimub nii pidevalt läbi avatud valitsemise põhimõtete kui ka regulaarselt kohalike omavalitsuste valimisel.\nKulukad otsused\nTulles reaalse elu juurde, siis teame, et keskvalitsus on võtnud hiljuti vastu suuri põhimõttelisi ja kulukaid otsuseid. Olgu selleks soov tõsta õpetajate keskmine töötasu 120 protsendini Eesti keskmisest või tagada vajaduse korral igale soovijale hooldekodu koht pensioni eest.\n\"Kui ei ole otsustusõigust kohaliku elu küsimustes, siis on rikutud lähimusprintsiipi ja kannatajaks on tegelikult kohalik kogukond.\"\nMa ei argumenteeri kuidagi seatud eesmärkide vastu. Kuigi need on kohaliku omavalitsuse vastutuses olevad küsimused, siis on riiki kui tervikut silmas pidades sobilik ja vajalik selliseid eesmärke kehtestada, ühe nüansiga: täiendavate kohustuste panemisel omavalitsuse õlule tuleb tagada ka nende täiendavate kohustuste täielik finantseerimine. Vastasel juhul on loodud olukord, kus omavalitsus ei saa talle ette nähtud eelarvet vabalt käsutada. Kui ei ole otsustusõigust kohaliku elu küsimustes, siis on rikutud lähimusprintsiipi ja kannatajaks on tegelikult kohalik kogukond.\nJah, sotsiaalhoolekanne ja hariduskorraldus on omavalitsuste ülesanded. Kõik omavalitsused on kohustatud korraldama koolide ja lasteaedade tegevust või pakkuma abi neile, kes seda vajavad. Need ei ole seega täiendavad ülesanded, kuid teiselt poolt on omavalitsused olnud seni suhteliselt vabad kas teenuste mahu, pakkumise viisi või muude aspektide osas.\nSekkumine otsustusõigusesse tekib siis, kui keskvalitsus määrab täpselt kriteeriumid, mida järgida tuleb. Sellised juhul ei saa me enam rääkida ei omavalitsuse otsustus- ega finantsautonoomiast, kaalutlusruum on taandatud Exceli-tabelites olematuks.\nRahandusministeerium ja Excel\nSelle olukorra poole oleme liikunud samm-sammult. Juba 2020. aastal võisime rahandusministeeriumi andmetele tuginedes öelda, et Eesti omavalitsused saavad mõjutada oma eelarvet vähem kui 20 protsendi ulatuses, paistes Euroopa Liidus finantsautonoomia osas sellega silma tagantpoolt esimesel kohal.\nParalleelselt võimaluste piiramisega on järk-järgult kasvanud sihtotstarbeliste toetuste osakaal. Olgu selleks õpetajate töötasud või hooldereformi rahastamine, otsetoetused panevad eelarves read lukku ja selle läbi suunab keskvalitsus omavalitsusi mitte ise otsustama, vaid tegutsema soovitud suunas ja viisil.\nÖeldakse, et see, kes maksab, tellib ka muusika. Mina ütlen teisiti: omavalitsusi juhitakse rahandusministeeriumist Exceliga. Viimased sündmused näitavad, et suund on omavalitsuste marginaliseerimise suurendamise, mitte Põhjamaiselt detsentraliseerimise suurendamise poole.\nKõik see oleks võimalik kõrvale pühkida, kui toetused kataksid tegelikult ka ära kõigi nõutud teenuste kulud. Elust enesest teame, et see pole nii.\nErinevate sekkumiste puhul on olukord erinev ja detailirohke. Kui võtame näiteks õpetajate töötasu küsimuse, siis valitsus tõesti lepib haridustöötajate ametiühingutega kokku õpetaja töötasu miinimumi ja rahastab omavalitsusi selleks vajalikus mahus.\nIga mõistlik omavalitsus püüab aga käsitleda võrdselt võrdse kvalifikatsiooniga õpetajaid sõltumata sellest, kas nad töötavad koolis või lasteaias, kohati muusikakooliski. Nii peavad kooliõpetajate palkadega samas tempos paratamatult tõusma ka teiste õpetajate ja ka tugispetsialistide, psühholoogide, sotsiaalpedagoogide jt palgad. Kahjuks neid täiendavaid kulusid riik ei kompenseeri, kuigi summad küündivad Tartu puhul enamasti miljonitesse eurodesse.\nRõhutan taas, et õpetajatele väärika palga maksmine on kõigi huvides, aktsepteerida ei saa aga seda, et riigi kesksed otsused kasvatavad otseselt ja suures ulatuses omavalitsuste kulusid rohkem, kui kaasneb tulusid.\nHooldereformi puhul on olukord veelgi drastilisem. Detailideni paika pandud reeglite rahastamisel on lähtutud keskmistest arvutustest. Keskmist omavalitsust pole aga olemas ja nii jääb suurem osa Eesti omavalitsusi reformi rakendades sügavasse miinusesse. Ma ei räägi komakohtadest ja tuhandetest eurodest vaid eksimisest kümnete protsentidega, mille mõju üle Eesti on vastavalt ka kümnetes miljonites eurodes. Ainuüksi Tartus hindame 2024. aasta puudujäägiks minimaalselt 1,6 miljon eurot.\nNiigi keerulisel ajal ei ole see enam talutav ning loetud nädalate eest pöördusid kolm omavalitsust riigikohtusse lihtsa palvega: tunnistada õigusvastaseks tekkinud olukord, kus reeglid kehtestab keskvalitsus, kuid maksma peab omavalitsus. Riigikohus annab esimese vastuse detsembri algul ja ma usun, et nad nõustuvad Tartu, Rapla ja Põlva seisukohtadega.\nTähelepanelik lugeja võib küsida, et kuidas on kogu selle teemaga seotud automaks? Väga lihtsalt: kohalik omavalitsus tohib kehtestada ainult seaduses lubatud makse. Praegu on üks selline võimalus kehtestada automaks. Riik on nüüd selgelt välja öelnud, et automaks kehtestatakse 2025. aastast üleriigiliselt ja maksutulu suunatakse keskvalitsuse eelarvesse. Võttes ühe omavalitsuse tuluallika ja muutes selle üleöö riiklikuks maksuks, kärbitakse taas jõuliselt omavalitsuste autonoomiat.\nOlukord on selline, mille kohta oli president Lennart Meril üks hea ütlemine. Milline on aga pikaajaline lahendus, kui me ei soovi radikaalset riigireformi ja kõigi otsuste lõplikku koondumist, mis samas viib otsustuskoha elanikust kaugemale? Möödunud nädalal kogunes SDE Tartu piirkonna juhatus ja võttis vastu pöördumise, milles nimetab viit olulist sammu. Mitte ükski neist pole uus ega ootamatu ja ma kutsun järgnevalt üles nende ettepanekute üle edasi arutama.\nTaastada võimalikult kiirelt 2008. aasta kriisi eelne tulumaksu jaotus, mis suurendaks oluliselt kohaliku omavalitsuse vabadust võtta eelarve piires vastu kohaliku kogukonna vajadustest lähtuvaid otsuseid.\nLoobuda keskmisel prognoosil põhinevast üldhoolekandeteenuse rahastamisest ja tagada hooldereformiga seotud kulude täies mahus rahastamine tegelike kulude põhjal.\nKäsitleda haridusvaldkonda tervikuna, tagades rahalised vahendid mitte vaid õpetajate miinimumpalga maksmiseks, vaid kaasates valemisse ka lasteaiaõpetajad, tugispetsialistid, huvikoolide õpetajad ja kõigi haridusasutuste õpetajat abistavad töötajad.\nTagada maksumuudatuste ja uute maksude kehtestamisel, et maks laekuks sinna, kus avalduvad sellega seotud mõjud. Peame õigeks, et kohalikule omavalitsusele laekub mootorsõidukimaks, et kohalik omavalitsus on vaba maamaksu määramisel ja et kohalik omavalitsus saaks õiglase osa tulumaksust nii füüsiliste isikute töötasudelt, pensionitelt kui ka ettevõtetelt.\nJätkata haldusreformiga eesmärgiga jõuda toimekeskuste põhise mudelini, mis tagab avalike teenuste kvaliteedi ja kättesaadavuse, head ühendused ja tasakaalustatud ruumilise arengu. Kui argumendiks on olnud omavalitsuste vähene haldussuutlikkus, siis lahendus pole mitte omavalitsuste autonoomia piiramine vaid haldussuutlike omavalitsuste loomine!\nSee ei saa olla Eesti valik\nOleme kriisis, kuhu on riigi viinud usaldamatus ja lühiajaliste huvide esiplaanile seadmine riigimehelikkuse asemel.\nNeed sammud on jõuliselt tasalülitanud omavalitsuste rolli Eestis ja senisel kursil jätkates ei ole meil kümne aasta pärast enam põhjust rääkida keskvalitsusest ja omavalitsustest kui kahest võrdsest partnerist.\nSiseneme riigimudelisse, kus on üks valitsus ja selle kohapealsed administratiivsed käepikendused, mille ülesanne on täpse jaotuskava alusel maksta välja palgad, sotsiaaltoetused ja teha ette ära otsustatud investeeringuid. Kohalike eripärade jaoks ruumi ei ole ja keskmistatud mudel otsustab kõik. See pole aga enam demokraatia ja see ei saa olla Eesti valik.\n "
        },
        {
          "päis": "Venemaa vetostas Eesti valimise OSCE eesistujaks",
          "sisu": "Venemaa koos Valgevenega vetostas teisipäeval Viinis Euroopa Julgeoleku- ja Koostööorganisatsiooni (OSCE) alalises nõukogus Eesti kinnitamise OSCE järgmiseks eesistujaks 2024. aastal.\n \n\"Venemaa ja Valgevene panid suursaadikute hääletusel Eesti kandidatuurile veto,\" ütles välisministeeriumi pressiesindaja Bretty Sarapuu teisipäeval ERR-ile.\nKuna OSCE-s võetakse otsused vastu konsensusega, ei olnud võimalik Eestit organisatsiooni eesistujaks valida.\nVastates küsimusele, mis edasi saab, tunnistas Sarapuu, et olukord on ebaselge. \"Kuna Eesti on ka Euroopa Liidu riikide ühiskandidaat, siis kindlasti arutame seda teiste EL-i riikidega,\" märkis ta.\nSarapuu viitas ka, et järgmisel nädalal on praeguse eesistujariigi Põhja-Makedoonia pealinnas Skpojes OSCE välisministrite kohtumine, kus teema eeldatavasti uuesti päevakorda tõuseb.\nTsahkna ja Mihkelson: Venemaale ei tohi järele anda\nVälisminister Margus Tsahkna ja riigikogu väliskomisjoni esimees Marko Mihkelson rõhutasid oma kommentaarides, et Venemaa survele ei tohi järele anda.\n\"Venemaa blokeerib oma tegevusega kogu organisatsiooni tööd, sest juba mitu aastat pole Moskva lasknud kinnitada organisatsiooni eelarvet, korraldada OSCE ametlikke üritusi, pikendada välimissioone, ja on sealhulgas teinud lõpu kõigile OSCE välimissioonidele Venemaa agressiooni ohvriks langenud Ukrainas,\" ütles Tsahkna oma kirjalikus kommentaaris, milles ta nimetas Venemaa tegevust kahetsusväärseks.\n\"Nüüd oleme Venemaa ja Valgevene tõttu olukorras, kus OSCE-l pole vaid napid poolteist kuud enne uut aastat kinnitatud eesistujat, kuigi Eesti oli alates 2020. aastast Euroopa Liidu ühiskandidaat sellele kohale,\" tõdes Tsahkna.\n\"Olukorras, kus Venemaa rikub verist agressioonisõda pidades kõiki OSCE aluspõhimõtteid, on vastuvõetamatu alluda Moskva nõudmistele ja väljapressimisele, muu hulgas soovile, et OSCE järgmine eesistuja ei oleks NATO liitlasriik. Käesoleval hetkel peame Venemaad igakülgselt rahvusvahelisel areenil isoleerima, mitte otsima Moskvale meelepäraseid lahendusi,\" rõhutas välisminister.\n\"Eesti on jätkuvalt seisukohal, et OSCE peab seisma kindlalt oma põhiväärtuste eest ning järeleandmised agressorile peaksid olema välistatud,\" ütles Tsahkna ja lisas, et tegemist on OSCE ajaloo tõsiseima kriisiga.\n\"Minu hinnangul ei saa ega tohi Eesti loobuda oma kandidatuurist just Euroopa julgeolekuarhitektuuri kaitsmise nimel. Eesti diplomaadid peaksid koos liitlaste ja eeskätt Ameerika Ühendriikidega näitama, et OSCE on jõudnud sellesse olukorda mitte meie kandidatuuri, vaid Venemaa agressiooni tõttu. On täiesti selge, et Venemaa agressioon Ukraina vastu tegi selgeks, et OSCE pole enam osa läänemaailma julgeolekuarhitektuurist, vaid kahjuks näitab toimuv, et 1975. aastal vallandunud nn Helsingi vaim on lõplikult haihtunud,\" tõdes Mihkelson.\nMihkelson: Helsingi vaim on haihtunud\nMihkelson märkis oma kommentaaris, et Venemaa on olnud algusest peale Eesti kandidatuuri vastu, kuid selle põhjendused on muutunud ning NATO liikmesus tuli mängu alles hiljuti.\n\"Algselt oli üheks peamiseks põhjuseks lihtsalt see, et Eesti on justkui Venemaa-vaenulik riik. Tuletan meelde, et alles hiljuti sobis eesistujaks Poola, kelle suhted Venemaaga pole sugugi lihtsamad olnud,\" kommenteeris Mihkelson sotsiaalmeedia vahendusel.\nTema hinnangul kasutab Venemaa teadlikult OSCE-d platvormina lääne ühtsuse lõhkumiseks, mis on Moskva laiema strateegia osa. \"Nad tunnetavad, et USA ei saa OSCE-d hingusele saata ning seepärast survestavad eelarve blokeerimise ja Eesti kandidatuuri vetostamisega,\" tõdes väliskomisjoni esimees.\nEhkki tehniliselt võimalik oleks, et Põhja-Makedoonia jätkaks ka järgmisel aastal eesistujana ja riik ise on sellega ka põhimõtteliselt nõus olnud, siis kui nüüd EL-i ja NATO liikmed nõustuksid Venemaa survega, tähendaks see Moskva jaoks suurt diplomaatilist võitu, leidis Mihkelson.\n\"See kahjuks vihjab, et USA-l puudub strateegia Ukraina sõja võitmiseks või et strateegia on ikkagi jõuda Venemaaga läbirääkimiste laua taha. Selleks püütakse siis ka panna lääne suurriike uskuma, et OSCE platvorm võiks olla üheks kokkupuutepunktiks,\" kommenteeris ta. \"Venemaa tegevuse eesmärgiks OSCE-s on muuhulgas ka panna lääneriike nõustuma survega, mis jätaks vähemalt mulje, et Eesti ja teiste Balti riikide suveräänsusel on väiksem tähendus kui lääne suurriikidel. Siit oleks juba vaid väike samm mõjuväljade poliitikani,\" lisas ta.\nOSCE on 1973. aastal alanud ja 1975. aastal Helsingi lõppakti vastuvõtmisega päädinud Euroopa Julgeoleku- ja Koostöökonverentsi (CSCE) järel tekkinud organisatsioon, mille liikmeteks on Euroopa demokraatlikud riigid, USA ja Kanada ning kunagised Nõukogude bloki ning Nõukogude Liidu lagunemisel tekkinud riigid. Organisatsioon tegeleb peamiselt julgeoleku küsimustega.\n "
        },
        {
          "päis": "Eagles sai Super Bowli kordusetenduses magusa revanši",
          "sisu": "Ameerika jalgpalli profiliigas (NFL) tõmbas 11. voorule joone alla talvel Super Bowlil vastamisi läinud Kansas City Chiefsi ja Philadelphia Eaglesi omavaheline kohtumine.\n \nKui aasta alguses võidutses Super Bowlil Chiefs 38:35, siis nüüd võttis Eagles võõrsil revanši numbritega 21:17. Eagles oli poolajaks 10-punktilises kaotusseisus 7:17, kuid meeskonna mängujuht Jalen Hurts jooksis teisel poolajal kaks \ntouchdown\n'i, tuues külalistele võidu 21:17. Chiefsil oli mängu viimasel rünnakul võimalus võit endale napsata, kuid Marquez Valdes-Scantling pillas mängujuht Patrick Mahomesilt tulnud palli maha.\nWhat decided the game. \npic.twitter.com/sdhVEEAB8C\n\n— NFL (@NFL) \nNovember 21, 2023\n\"See oli täielik meeskonnavõit. Kuidagiviisi saime hakkama,\" ütles Hurts mängu järel. \"Oli korralik lahing, aga kahjuks me ei mänginud rünnakul piisavalt hästi. Õnneks kaitse aitas meid hädast välja. Nad tegid suurepärase mängu. Me hetkel järjest võidame, aga me ei mängi kaugeltki oma parimat mängu. Saaksime paljusid asju oluliselt paremini teha,\" lisas mängujuht.\nEagles sai ühe kaotuse kõrvale üheksanda võidu ja jätkab NFC konverentsis kindlalt liidrikohal. Chiefs hoiab AFC konverentsis seitsme võidu ja kolme kaotusega teist kohta.\n "
        },
        {
          "päis": "Kell 21.40 \"Esimeses stuudios\" Hanno Pevkur",
          "sisu": "Reformierakond valis Kaja Kallase tagasi erakonna juhiks, aga kahanenud häältesaak ja rahandusministri põrumine tekitavad küsimusi. Kuhu on kadunud Reformierakonna toetus? Kas usaldushääletuste maraton parlamendis on hea mõte? Mis on saanud ideest annetada Ukrainale miljon mürsku? ETV \"Esimeses stuudios\" on täna katseminister ja Reformierakonna aseesimees Hanno Pevkur.\n \n\"Esimene stuudio\" algab ETV-s kell 21.40. Saatejuht on Andres Kuusk.\n "
        },
        {
          "päis": "Northvolti uus akutehnoloogia võib vähendada lääne sõltuvust Hiinast",
          "sisu": "Ajaleht Financial Times kirjutab, et Rootsi tehnoloogiafirma Northvolt tegi läbimurde naatriumioonaku arendamise tehnoloogias. Northvolti uus tehnoloogia võib vähendada lääneriikide sõltuvust Hiina tarneahelatest.\n \nNorthvolt töötas välja naatriumioonaku, selles pole liitiumi, koobaltit ega niklit. Naatriumioonaku sarnaneb aga tööpõhimõtte poolest liitiumioonakuga. Northvolti tegevjuht Peter Carlsson ütles, et uus tehnoloogia võib olla väärt kümneid miljardeid dollareid, vahendas \nFinancial Times\n. \nEuroopa Liit soovib vabaneda sõltuvusest kolmandatest riikidest haruldaste muldmetallide osas. Praegu domineerib mineraalide turul Hiina. Hiinas tegutsevad ka suured akutootjad. \nNorthvolt üritab konkureerida Hiina, Korea ja Jaapani akutootjatega. Ettevõte alustas Rootsis liitiumioonakude tootmist. Firma plaanib rajada tehased veel Kanadasse, Saksamaale. \nNaatrium on liitumist rohkem looduses levinud, mis annab naatriumioonakule suure hinnaeelise liitiumioonaku ees. Naatriumioonakusid peetakse ka ohutumateks, kuna need töötavad paremini nii väga kõrgel kui ka madalal temperatuuril. Seni pole aga akutootjad suutnud välja töötada toimivat lahendust, mis võimaldaks naatriumioonakusid turule tuua.\nEksperdid ütlesid, et Northvolt on naatriumioonakude arendamisel teinud suuremaid edusamme kui Hiina ettevõtted. Northvolt tahab nüüd naatriumioonakud tuua selle kümnendi lõpuks turule. Ekspertide sõnul sõltub aga naatriumioonakude edasine käekäik liitiumakude hinnast. Liitiumi hind on viimaste kuude jooksul langenud. \nRootsi firma leiab siiski, et liitiumi hind on oma volatiilsuse tõttu ebausaldusväärne võrdlusalus. Carlsson leiab, et naatriumioonakud on ligi veerandi võrra odavamad kui liitiumakud. \n "
        },
        {
          "päis": "Kell 20 \"Impulss\": lahutuses lõhutud lapsed",
          "sisu": "Igal aastal lahutab Eestis abielu umbes 2500 inimest, lisaks veel tuhanded, kes lõpetavad registreerimata kooselu. Nendes peredes kasvavate laste jaoks on see pahatihti suur läbielamine, seda enam, et lahkumineku virvarris unustavad vanemad tihti laste huvid. Kuidas jagada last, kui ema ja isa kooselu lõppeb ja algab aastatepikkune võimuvõitlus, vaeb tänase \"Impulsi\" stuudioarutelu.\n \nStuudios arutlevad advokaat Helen Hääl (Isamaa), MTÜ Lapsele Vanemad juht Erkki Laaneoks (SDE), riigikogu liige Liisa Pakosta (Eesti 200) ja Tallinna Lastehaigla Laste Vaimse Tervise keskuse juhataja, lastepsühhiaater Anne Kleinberg.\n\"Impulss\" algab ETV-s teisipäeval kell 20.\n "
        },
        {
          "päis": "Riigikogus jäi pooleli valitsuse usaldusküsimusega seotud eelnõu arutelu",
          "sisu": "Riigikogu alustas teisipäeval toimunud istungil usaldusküsimusega seotud eelnõu arutelu. Valitsuse algatatud ja teise lugemise eel valitsuse usaldusküsimusega seotud sotsiaalhoolekande seaduse ja teiste seaduste muutmise seaduse eelnõu (295 SE) arutelu jäi istungi tööaja lõppemise tõttu pooleli ja jätkub kolmapäevasel istungil. \n \nValitsuse algatatud eelnõu läbis riigikogus esimese lugemise 18. oktoobril ning tähtajaks esitasid riigikogu liikmed sellele 50 muudatusettepanekut. 16. novembril otsustas valitsus siduda eelnõu vastuvõtmise teise lugemise eel valitsuse usaldusküsimusega, võttes seega üle ka juhtivkomisjoni kohustused. Valitsuse usaldusküsimusega seotud eelnõule esitatud muudatusettepanekuid hääletamisele ei panda.\nEelnõu teisel lugemisel esines sõnavõtuga valitsuse esindaja, sotsiaalkaitseminister Signe Riisalo, kellele iga Riigikogu liige sai esitada kuni kaks küsimust. Seejärel algasid läbirääkimised, kus võtsid sõna Rain Epler, Leo Kunnas, Helle-Moonika Helme, Jaak Valge, Kert Kingo, Rene Kokk ja Arvo Aller Eesti Konservatiivse Rahvaerakonna, Andrei Korobeinik Eesti Keskerakonna ning Riina Solman Isamaa fraktsioonist. Läbirääkimised, kus võivad sõna võtta kõik Riigikogu liikmed, jätkuvad kolmapäevasel istungil. Pärast läbirääkimiste lõppu toimub eelnõu lõpphääletus.\nIstungi tööaja lõppemise tõttu lükkus kolmapäevase istungi päevakorda ka teise lugemise eel valitsuse usaldusküsimusega seotud ravimiseaduse ja tervishoiuteenuste korraldamise seaduse muutmise seaduse (lähtetoetused) eelnõu (293 SE) ning ravikindlustuse seaduse täiendamise seaduse eelnõu (294 SE) arutelu.\nPeaminister Kaja Kallas tegi eelmisel neljapäeval ettepaneku siduda seitse riigikogu menetluses olevat valitsuse algatatud eelnõud usaldusküsimusega ning arutada neid riigikogu täiskogus 21. ja 22. novembril.\nKui valitsus seob tema poolt algatatud eelnõu vastuvõtmise usaldusküsimusega enne eelnõu teist lugemist, võtab ta üle juhtivkomisjoni töö ja riigikogu esimees edastab valitsusele kõik eelnõule esitatud muudatusettepanekud. Seejärel koostab valitsus eelnõu uue teksti, muudatusettepanekute loetelu ja seletuskirja.\nEelnõu arutamisel muudatusettepanekuid hääletamisele ei panda ning eelnõu läheb lõpphääletusele.\nKui riigikogu usaldusküsimusega seotud eelnõu vastu ei võta, tingib see valitsuse tagasiastumise.\nOpositsiooni hinnangul kasutab koalitsioon eelnõusid valitsuse usaldusküsimusega sidudes teerullimetoodikat ning ootab abi presidendilt.\n "
        },
        {
          "päis": "\"Impulss\": kohtunike lood perevaidluste hammasrataste vahele jäänud lastest",
          "sisu": "ETV saate \"Impulss\" seekordses osas saavad sõna perevaldkonna vaidlustega tegelevad kohtunikud, kes näevad nende vaidluste keerisesse tiritud laste valu iga päev.\n \nKohtunikud peavad jääma erapooletuks ning talaaris kuuldud lugusid ei tohi südamesse võtta. Viru maakohtu esimees Liina Naaber-Kivisoo on pereasjadega tegelenud kolm aastat ja kasvatab ise kahte last. Agle Lauren on samuti kahe lapse ema ja perevaidlusi lahendanud üle nelja aasta. Siiski on juba loetud aastate jooksul nende kahe kohtupagasis lugusid, mis ei taha meelest minna.\n\"Kui sul lasteaialaps läheb kasvataja juurde ja näiteks ähvardab teda, et ma tapan su ära ja kiusab teisi lapsi, need on päriselust näiteid, siis tegelikult seal taga ongi see, et tal on sünnist saadik olnud vanematel erinevad kohtuvaidlused. Need ei lõppe ära – üks lõpeb, siis hakkab uus,\" rääkis Lauren.\nLiina Naaber-Kivisoo toob kurvastava praktikana välja olukorra, kus vanemad tahavad kohtuvaidluse käigus väga mingisugust suhtluskorda, aga mitte kunagi kohale ei ilmu. \"Ma olen ju talle öelnud minu ja tema (lapse – toim.) vestluse käigus, et isa tahab sind näha, tihtipeale see on ikkagi olnud isa. Ja siis tuleb välja, et tegelikult kokkulepitud kohtumisele ei tulda. See pettumus on kindlasti väga valus.\"\nLaureni sõnul näevad kohtunikud, kuidas laps läheb menetluse käigus aina rohkem katki. Lapsega vestluse käigus selgub, et ta on sellest olukorrast juba niivõrd tugevalt traumeeritud. \"Kui asi lõpebki, siis ärakuulamisele sa jõuad siis, kui laps on teinud enesetapukatse. Selline juhtum on mul olnud, kus ma lähengi teda külastama haiglasse. Siis ongi midagi meil kõigil tegemata jäänud. Nii ühiskonnal kui perekonnal on märkamata jäänud need olukorrad lapsel varasemas elus,\" rääkis Lauren.\nPereasjades ei suuda osapooled ka kohtusaalis emotsioone talitseda. Kohtunike Laureni ega Naaber-Kivisoo praktikas pole küll istungi ajal kättpidi üksteisele kallale mindud, kuid nad teavad rääkida, et Jõhvi kohtumajas oli kunagi pereasjas isegi tulistamine. Samas on verbaalne tulevärk kohtusaalis igapäevane.\n\"See sõimamine, üksteise sõimamine valimatult. Milliseid kirju saadavad inimesed üksteisele ja siis nad esitavad kõik need kohtusse tõendina,\" jutustas Naaber-Kivisoo, kuidas poolte omavaheline suhtlus toimib.\nTihti on vanemad vihast pimestatud ja unustavad sootuks, kuidas nende käitumine mõjub lastele. Võsukesi kasutatakse kauplemisobjektina -  kui sina maksad mulle elatist, siis mina näitan sulle last. Vanemate väiklusel pole vahel kahjuks mingeid piire.\n\"Hiljuti oli juhtum, kus vanemad korraldasid lapse üleandmise sel viisil, et said parkimisplatsil kokku ja laps hakkas minema teise vanema autosse. Siis see vanem, kes lapse üle andis, küsis teiselt, kas sul on vahetusriided kaasas, et mina tahan neid riideid nüüd tagasi, mis lapsel seljas on. Siis jäädki mõtlema, kust otsast need vanemad siis lapse huvidega arvestavad. Mida peab see laps tundma hetkel, kui ta kuuleb pealt sellist vestlust, et kas ma peaksin nüüd riided ära vahetama?\" kirjeldas kohtunik Lauren.\nNaaber-Kivisoo lisas, et lahkuminemise valu ongi selline, mis halvab mõistuse ja tihtipeale inimeste peamine eesmärk ongi haiget teha üksteisele. \"Aga vahel muutub laps haiget tegemisel vahendiks, mida kasutatakse selleks, et oma kurbusest üle saada.\"\nKohutunikutöö teeb eriti keeruliseks, et mõned neile esitatud lood tunduvad uskumatud ja tekivad kahtlused, kas need on ikka päris. Näiteks süüdistatakse teist vanemat lapse hooletusse jätmises, perevägivallas või hoopis mõnes ebasündsas teos.\nOmaette teema on Skandinaaviast Eestisse levinud täpselt pooleks jagatud suhtluskord, kus lapsed elavad ühe nädala emaga ja teise isaga. Harvad pole juhtumid, kui lahku läinud isa ja ema panevad lapsed erinevatesse trennidesse, nii et nädala käib võsukene näiteks ujumises ja järgmisel nädalal teise vanema hoole all hoopis hokis ning mõlemad keelduvad ekspartneri valitud trenni last viimast. Lapsi on isegi samasuguse nädalase rütmiga solgutatud erinevate koolide vahel.\n\"Tegelikult 50 ja 50 pole ju paha lahendus, kui vanemad saavad omavahel väga hästi läbi ja nad suudavad neid otsuseid lapse osas teha ning nad ei ela üksteisest kaugel. Laps ei pea seetõttu näiteks kooli või lasteaeda vahetama. Kui koostöö toimib ja tal säilivad mõlemad vanemad, siis miks mitte,\" rääkis Lauren, lisades, et selliseid juhtumid tavaliselt kohtusse ei jõua.\n\"Kui need juhtumid kohtusse jõuavad, siis juba on vanematevaheline tüli üsna suur ja pingeline ja tihtipeale ei pruugi olla need 50 ja 50 lahendused, mida kohus määrab, kuna need ei ole lapse parimates huvides.\"\nKui varem on riigikohus määranud lapse ühe nädala elama Riias ja teise Tallinnas, siis viimane praktika peab liiga pikaks vahemaaks isegi Mustamäe ja Viimsi vahel sõitmist. Vahel küsitaks 50/50 korda ka näiteks elatisnõudest vabanemiseks.\nKui küsida kohtunikelt nõuannet lahku minevatele paaridele, siis ütlevad nad kui ühest suust, et kui vähegi võimalik, siis püüdke lahendada olukord kohtuväliselt.\n\"Kohtus kipuvad inimesed juba võitlema ja siis on vaja ka võitjat. Aga selles protsessis võitjaid on vähe. Et, et enamasti on nagu kaotajad ja kaotajateks tihtipeale lapsed, kelle üle võideldakse.\n \n "
        },
        {
          "päis": "Harri Tiido: Kesk-Euroopa ajaloost",
          "sisu": "Vikerraadio saatesarjas \n\"Harri Tiido taustajutud\"\n on seekord Martin Rady abil vaatluse all Kesk-Euroopa ajalugu. Kesk-Euroopa on olnud kahe ilmasõja alguspiirkond ja üleüldse on see üks segasevõitu paik, märgib Tiido.\n \nHiljutised valimised Slovakkias ja Poolas tõmbasid korraks taas tähelepanu Kesk-Euroopale. Ühel juhul läks asi eeldatavalt hullemaks, teisel juhul ehk paremaks. Kesk-Euroopa on olnud kahe ilmasõja alguspiirkond ja üleüldse on see üks segasevõitu paik.\nJuba geograafiliselt on Kesk-Euroopat keeruline määratleda. Endine Lääne-Euroopa loeb seda enese hulka mitte kuuluvaks, jagades piirkonna Kesk- ja Ida-Euroopaks. Et mida ida poole, seda kahtlasem kant on. Leiutatud on ka seganimetus Kesk-Ida-Euroopa, et ühendada kõik riigid, kes olid varem sotsialismileeri osad. Austria loeb aga end Lääne-Euroopaks, kuigi Viin paikneb Prahast ida pool.\nMida rohkem selle kandi kohta lugeda, seda rohkem võib tekkida küsimusi ja pilt ei saa kuidagi lõplikuks ega selgeks. Lugesin Londoni ülikooli ajaloolase Martin Rady raamatut nimega \"Keskmised kuningriigid. Kesk-Euroopa uus ajalugu\" (\"The Middle Kingdoms. A New History of Central Europe\", 2023). Paks teos ja kui palju seal ajaloolaste jaoks uut on, ei oska öelda, kuid igal juhul on materjali sellises mahus, et jagan kogu loo kaheks ja alustan minevikust.\nRady märgib, et enamus Kesk-Euroopa ajalugusid piirdub maadega Saksamaa ja Venemaa vahel, keskendudes praegustele Poolale, Ungarile ja Tšehhiale. Ta ise lisab neile ka Saksa alad ja Ukraina ning Šveitsi. Muide, ÜRO regionaalses jaotuses jääme meie Põhjamaade alla.\nKui geograafiliselt Suur-Euroopa tasandikku vaadata, ulatub see idas ja lõunas stepialadesse, mida kunagi tunti Metsiku tasandikuna. Nüüd sirutub see läbi Ukraina Kesk-Aasiasse. Aastal 1241 purskasid Kesk-Aasiast välja mongolid, keda Euroopas on nimetatud ka koerinimesteks. Rady sõnul oli ka nende liidri ehk khaani nimetus viidanud koerale, haakudes ladina nimega canis ehk koer. Koerinimese kuvand oli tugev ja ungarlased kasutanud enne 20. sajandit tatarlase nimetust koos laiendiga \"koerapäine\". Ka prohvet Muhamedi on puhuti kujutatud koera peaga.\nKauges minevikus olla Rooma impeerium hõlmanud suure osa Kesk-Euroopast, kaasa arvatud nüüdne Reinimaa ja Lääne-Saksa, suur osa Baierist, Austria, Šveits, Sloveenia ja Lääne-Rumeenia. Rooma mõju oli tunda ka impeeriumi piiri taga. Rooma autorite jaoks oli Kesk-Euroopa tammemets, nii tihe, et muutis ilmagi külmaks. Roomlased olid ka need, kes surusid Kesk-Euroopa rahvastele peale nimetuse germaanlased.\nKui hunnid sundisid roomlasi loobuma Kesk-Euroopa provintsidest, võtsid praegustel Saksa, Austria Ja Ungari aladel koha sisse just needsamad germaanlased. Ladina keel asendus germaani keelega.\n\"Ungarlased leidsid, et hunnid olid nende esiisad ja Attila ungari valitsejate eelkäija. Sama kipub praegu ka Viktor Orbán arvama.\"\nUus Kesk-Euroopa sündis frankide juhtimisel. Keeleliselt oli see germaani ja slaavi segu. Samal ajal ühendas eri hõime pärand, mille kohaselt oli nende arengus määrav hunnide invasioon. Kui Kreeka, Rooma ja varaste kristlike autorite jaoks olid hunnid röövlid, siis kesk-eurooplaste suhtumine oli teine. Neid nähti pigem romantilises valguses. Seda suhtumist võib leida kasvõi Nibelungide laulus. Ungarlased leidsid, et hunnid olid nende esiisad ja Attila ungari valitsejate eelkäija. Sama kipub praegu ka Viktor Orbán arvama.\nKarl Suur püüdis Kesk-Euroopat ristiusku pöörata. Germaanlaste aladest ida pool elasid slaavlased, kes katsid maa Balti ja Egeuse mere vahel. Huvitaval kombel on nende päritolu müstika, kuna neid ei mainita enne, kui nad juba kohal olid ja pea kogu Kesk- ja Ida-Euroopa katsid. Kust nad tulid, ei oska ajaloolased öelda.\nViienda ja üheksanda sajandi vahel jõudsid Kesk-Euroopa vallutada või sinna tungida hunnid, ostrogootid, slaavlased, avaarid, baierlased ja frankid. Ja muide, ungarlaste päritolu olla sama segane kui slaavlastel. Levinud arvamuse kohaselt tulid nad Siberist ja rääkisid soome-ugri keelt. Oma osa oli aga ka türgi vere lisandumisel. Kuni 11. sajandini olid kõik Ungari valitsejad turgi nimedega ja ka riietusid türklaste kombel.\n13. sajandil peeti kesk-eurooplasi jubedaks rahvaks, kes ei vastanud läänepoolsete alade arusaamale ühiskonna toimimisest. Ei olnud rüütleid, ülikuid ega jõukaid kaupmehi. Kogu regioonis käis kuuluvus koos linnadega. Moodustati linnade liigasid ehk võim oli paljuski linnade käes. Hea näide on Šveits kui kohalike võimude liit.\nJätan vahele Leedu-Poola ühisvürstiriigi, millest palju räägitud. Austria kohta võib aga öelda, et see oli lugude looja. Suur osa juttudest pärineb Habsburgide eelkäijatelt Babenbergidelt. Nood olid abieludega seotud Bütsantsi ja Püha Rooma imperaatorite verega ja lugesid end saatuse poolt suurusele määratuiks. 15. sajandi lõpul valitsenud Maximilianus laskis kirjutada genealoogia, milles tema eellased ulatusid Noa ja inglise kuninga Arthurini. Ka Boheemia ja Ungari neelas Austria abielude kaudu alla ja see liit püsis 1918. aastani.\nMartin Lutheri reformatsioon oli mitte ainult Saksa, vaid ka Kesk-Euroopa oma. See kasvatas sügavad juured Põhja-Ungaris Transilvaanias ehk praeguses Slovakkias ja tegelikult ka Poolas. Ottomani impeeriumi invasioon põhjustas Kesk-Euroopas tohutuid rahvaste ümberpaiknemisi. Ühed pagesid põhja poole, nende asemele tulid aga pagulased lõunast, sõjapiirkonnast või türklaste hõivatud aladelt.\nEnamikke Euroopa kuningriike eristas religioon. Kesk-Euroopas elasid inimesed nii Püha Rooma impeeriumi raames kui ka sellest väljaspool eri usku kogukondades rahumeelselt koos. Sallivus oli mitte ainult poliitiline valik, vaid ka humanismist ja renessansi klassikahuvist sündinud filosoofiline suhtumine. 1560. aastatel hakkasid mõned Baieri ja Austria vürstiriikide valitsejad siiski taas katoliiklust peale suruma. Valdavaks jäi aga 17. sajandi esimeseks kümnendiks protestantlus, kuigi see tekitas vimma, mis viis puhuti relvastatud konfliktideni.\nKolmekümneaastane sõda oli Kesk-Euroopa kodusõda, millel olid laiad järelmid ja mis nõudis umbes seitse miljonit inimelu. Vastureformatsiooniga Sileesias tekkis usulise jagunemise joon. Põhja- ja läänealadel protestantlus ning lõuna- ja idaosas katoliiklus või uniaatlus. Kaheks oli regioon jagunenud selleski mõttes, et läänes oli maaomand ja idas pärisorjus ning jätkus pidev sisseränne.\n "
        },
        {
          "päis": "Nõmme Unitedi tippseltskonda vedanud Vassiljev siirdub välismaale",
          "sisu": "Nõmme Unitedi peatreener Vladimir Vassiljev teatas, et Evald Tipneri karikavõistluste kaheksandikfinaal Tallinna Kalevi vastu jääb tema viimaseks mänguks esiliiga tšempioni juures.\n \nMullu detsembris Unitediga käed löönud Vassiljev vedas eelmise hooaja kuuenda võistkonna tänavu meistriks, mis tagas Nõmme klubile esmakordselt koha järgmise aasta Premium liigas. Esiliiga läbiti Vassiljevi käe all üliedukalt, kui 36 mängust võideti 28, viigistati kuus ja kaotati vaid kaks ning väravate vahe oli 85 tabamusega plussis, vahendab Soccernet.\nVassiljev ei lähe meeskonnaga kõrgliigasse kaasa, sest ta sai pakkumise, millele ta ei suutnud eitavalt vastata. \"See on salajane informatsioon, aga ma lahkun Nõmme Unitedist. Sain kolm nädalat tagasi pakkumise, misjärel ütlesin klubile ning mängijatele, et ma lahkun Kalevi-mängu järel,\" rääkis Vassiljev inglisekeelsele jalgpallisaatele \"Estonian Football Podcast\".\n\"Lahkun Eestist ja panen end peatreenerina proovile välismaal. Ühe või kahe nädala pärast tehakse see üleminek avalikuks,\" lisas Vassiljev.\nUnitedi ja Tallinna Kalevi 1/8-finaali kohtumine toimub 26. novembril Sportland Arenal.\nLoe pikemalt portaalist \nSoccernet.ee\n.\n "
        },
        {
          "päis": "Kolmapäeval kell 11.05 \"Otse uudistemajast\": Indrek Kannik",
          "sisu": "Rahvusringhäälingu intervjuusaate \"Otse uudistemajast\" külaline on sel kolmapäeval Rahvusvahelise Kaitseuuringute Keskuse direktor Indrek Kannik.\n \nSaatejuht Aleksander Krjukov räägib Indrek Kannikuga olukorrast põgenikega Eesti ja Soome idapiiridel ning loomulikult ka viimastest arengutest Ukrainas ning Gazas.\n\"Otse uudistemajast\" algab ERR-i portaalis kell 11.05, saadet saab hiljem järelvaadata.\nKell 14 ja hilisõhtul kell 23.55 on saade eetris ka ETV2-s.\n "
        },
        {
          "päis": "Tallinn on eestikeelsele õppele üleminekuks planeerinud 8,8 miljonit eurot",
          "sisu": "Tallinn planeerib tulevast aastast esimestes ja neljandates klassides eestikeelsele õppele üleminekuks eelarvest üle 8,8 miljoni euro, tulevast aastast vajab linn tõenäoliselt juurde 450 õpetajat.\n \nTallinna linnapea Mihhail Kõlvarti (KE) sõnul on üleminekuprotsess mitmekülgne ning kvalifitseeritud õpetajate puudus ei puuduta vaid vene koole ega üleminekuprotsessi.\n\"See on süsteemne, pikaajaline probleem, mis mõjutab haridusvaldkonda veel aastaid. Üleminek kindlasti seda vajadust süvendab. Siin on kaks asjaolu: õpetajaid ei ole või on vähe, ja teiseks olemasolevad õpetajad ei vasta olemasolevale kvalifikatsioonile,\" ütles linnapea.\nKõlvarti sõnul vajab linn lisaks 400-500 õpetajat, kuid eelkõige soovib linn koolituste ja kursuste toel kaasata võimalikult palju neid õpetajaid, kes juba koolides töötavad, kuid veel tulevast aastast kehtima hakkavale kvalifikatsioonile ei vasta. Selleks on õpetajatele planeeritud vajalikud koolitused ja kursused ning linn plaanib ka eraldi suurt kampaaniat õpetajate värbamiseks.\nKõlvarti sõnul ei paku riik lahendust, kuidas hakkavad eesti keeles õppima HEV lapsed ning ka linn ei saa praegu öelda, et süsteemne lahendus oleks olemas. \"Vähemalt me seda probleemi tunnistame,\" ütles ta.\nTallinn plaanib järgmisest aastast tõsta klassijuhataja tasu 200 euroni, kokku läheb see maksma 2,5 miljonit eurot.\nKõlvarti sõnul proovivad paljud kodus vene keelt rääkivad lapsevanemad leida oma lastele kohta eestikeelses koolis, sest kardetakse, et üleminekukoolid ei taga kvaliteeti. \"Juba praegu, aga ka varem oli soovijaid alati rohkem kui kohti. Oleme valinud ka koolid, kuhu soov on kõige suurem, kus proovime õppekeskkonda laiendada, täiendada ja arendada,\" ütles ta.\n\"Meil on selge arusaam, et see on väga keeruline protsess. Me näeme väga palju probleeme ja jätkuvalt arvame, et see ressurss ei ole piisav,\" sõnas Kõlvart.\nTallinna linna eelarvest saavad Tallinna haridusvaldkonna töötajatest palka 3807 inimest, riigieelarvest saavad palka 3790 õpetajat. Tööjõukulude eelarvemaht on tuleval aastal planeeritud 291,7 miljonit eurot, millest riigieelarveline toetus on 147,7 miljonit eurot.\nAbilinnapea Andrei Kante sõnul on praegu Tallinna haridusasutustes puudu 211 õpetajat, alla B2 taseme on eesti keele oskus 450 õpetajal, mistõttu ei saa nad tuleva aasta 1. septembrist koolis tööd jätkata. Koolide ja lasteaedade õpetajatest on 746 juba pensionieas.\nÕpetajate koolitamisele kavatseb linn tuleval aastal kulutada 1,3 miljonit eurot, selle hulgas pakutakse keelerännet B2 keeletasemega õpetajatele, eesti keele kursuseid ning keeleäppe keeletaseme tõstmiseks.\nÕpetajate värbamiseks näeb linn ette 2,7 miljonit eurot, sellest 1,7 miljonit moodustab õpetajate abide töökohtade loomine ning ülejäänu värbamiskampaania kulud.\nTallinna linnavalitsus kiitis teisipäeval heaks järgmise aasta linnaeelarve eelnõu, mille kogumaht on 1,25 miljardit eurot.\n "
        },
        {
          "päis": "Võrkpallineiud võitlesid Poola vastu kõvasti, ent said esimese kaotuse",
          "sisu": "Eesti neidude U-18 võrkpallikoondis pidas Lätis toimuvatel Ida-Euroopa Võrkpalliassotsiatsiooni (EEVZA) meistrivõistlustel oma teise mängu, kui vastaseks oli grupi favoriit Poola.\n \nEesti naiskond võitles kõvasti ja oli lähedal ka geimivõidule, ent seekord tuli siiski vastu võtta 0:3 (19:25, 25:27, 16:25) kaotus. Eesti naiskonna resultatiivseimaks kerkis 10 punkti (-3) toonud Rebecca Pent, üheksa punkti (+3) lisas Freia Liisa Palk, kaheksa punkti (+5) Mirjam Karoliine Kask ning seitse (-1) Anette Arak. Poola edukaim oli 21 punktiga (+15) Natasza Ornoch, vahendab \nVolley.ee\n.\nEesti koondise vastuvõtt oli vaid 15%, rünnakuid lahendati 29-protsendiliselt, blokist teeniti kaks punkti ja servil löödi üheksa ässa ning eksiti kaheksal servil. Poola vastuvõtt oli 30%, rünnak 44%, blokist saadi seitse ja servilt kaheksa punkti (vigu tehti samuti kaheksa).\nEesti alistas avamängus Leedu \n3:1\n. Kolmapäeva pärastlõunal minnakse järgmises kohtumises vastamisi Aserbaidžaaniga. Otsepilti näeb \nsiit\n.\nEesti neiud kohtuvad turniiril Leedu, Poola, Aserbaidžaani, Gruusia, Läti ja Ukraina eakaaslastega. Turniiri võitja tagab otsepääsme 2024. aasta U-18 EM-finaalturniirile. Kohad 2.-5. mängivad kevadel EM-valiksarja teises ringis.\n "
        },
        {
          "päis": "Tšehhi tahab piirata Vene diplomaatide reisimist EL-is",
          "sisu": "Tšehhi valitsus saatis teistele liikmesriikidele dokumendi, milles pakutakse lõpetada Vene diplomaatidele kogu Schengeni alal kehtivate viisade väljastamise. Idee on põhjustatud Praha pahameelest Austria ametnike tegevusele.\n \nKuigi pärast Vene täiemahulist sissetungi Ukrainasse saatsid Euroopa Liidu riigid välja sadu Vene diplomaatidena ennast esitlenud luurajaid, jätkavad osad liikmesriigid Vene diplomaatidele kergelt viisade väljastamist.\nSchengeni viisad võimaldavad aga Vene diplomaatidel reisida takistusteta Euroopa Liidu 24 liikmesriigis 27-st ning lisaks sellele käia Norras, Islandil ja Šveitsis.\nErilist muret Tšehhi Vabariigile, mille valitsus saatis eelmisel aastal välja 70 Vene diplomaati, valmistab Austria valitsuse otsus väljastada viisasid paljudele Vene diplomaatidele, \nvahendab Financial Times.\nViini väitel on need viisad vajalikud Vene diplomaatidel Austria pealinnas asuvates ÜRO institutsioonides töötamiseks, kuid Praha on mures, et paljud neist diplomaatidest reisivad Tšehhi ning tegemist võib olla luurajatega.\n\"[Venemaa Luure Peavalitsuse] GRU agendid saabuvad Tšehhi territooriumile. Schengenis on väga raske seda kontrollida,\" üles üks EL-i diplomaat.\nSeetõttu saatis Tšehhi teistele liikmesriikidele ettepaneku keelata järgmise, 12. Venemaa-vastaste sanktsioonide paketi raames Vene diplomaatidele Schengeni viisade väljastamise ning piirduda edaspidi ainult konkreetsesse liikmesriiki ligipääsu tagavate viisade pakkumisega.\nLisaks soovib Praha, et Vene diplomaadid peaks viisa saamiseks näitama ette biomeetrilist passi, sest sellise isiku füüsilisi andmeid sisaldava passi puhul on raskem püüda siseneda välismaale teise isiku passi või võltspassiga.\nArutelu on alles alanud, ning pole selge, kas Tšehhi ettepanek võetakse vastu, sest selle rakendamine oleks õiguslikult keeruline. Lisaks Vene diplomaatidele kohalduvatele piirangutele arutavad EL-i liikmesriigid keeldu Vene teemantide impordile ning rangemaid meetmeid Vene naftale kehtestatud hinnalae jõustamiseks.\nTšehhi suhted Venemaaga on olnud pingelised juba enne Venemaa täiemahulist sissetungi Ukrainasse, sest Vene luureagendid korraldasid plahvatuse Tšehhi relvatehases 2014. aastal, mille käigus sai surma kaks inimest.\nAustria valitsus ja Euroopa Komisjon ei vastanud Financial Timesi palvele jagada kommentaare Tšehhi ettepaneku kohta.\n "
        },
        {
          "päis": "Loomaaias sündinud jääkarupoegade elu jäi üürikeseks",
          "sisu": "Jääkaru Friida ilmale toodud kolmest karupojast ei osutunud ükski elujõuliseks.\n \nKaruema hakkas poegima reede, 17. novembri hilisõhtul. Laupäeva hommikuks oli ilmale tulnud kolm poega, kellest viimane sündis surnult. Kaks poega häälitsesid ja Friida tõstis kõik kolm oma rinnale. Esmaspäeva hommikuks aga olid karupojad surnud. Poegadele tehakse lahang Eesti Maaülikoolis, et tuvastada nende surma põhjus.\nSoovituse anda 20-aastasele jääkaru Friidale viimane võimalus sigimiseks andis Euroopa paljundusprogrammi koordinaator Douglas Richardson. Jääkarude populatsiooni maailma loomaaedades haldab liigikoordinaator, kes valib paarid, nõustab ja jälgib kohapeal toimuvat.\nFriida läbis peale eelmise aasta lõpus ebaõnnestunud poegimist selle aasta alguses põhjaliku tervisekontrolli, mille viis läbi tunnustatud sigimismeditsiini spetsialist Taanist Kathrine Thejll Kirchhoff. Tervisekontroll ei tuvastanud tervisehäireid ja selle tulemuste põhjal otsustati anda Friidale viimane võimalus poegade saamiseks. Jääkarud Friida ja Rasputin paaritusid märtsis.\nPaljundusprogrammi koordinaator külastas suvel Tallinna loomaaeda ja andis soovitusi, kuidas Friidat poegimiseks paremini ette valmistada ning võimaldada poegadele parimad kasvutingimused. Peamine ülesanne oli tagada täielik vaikus pesa piirkonnas, sest müra võib loomale lisastressi tekitada ja ta närviliseks muuta.\nLoomaaiatöötajad mõõtsid müra taset ja kuu enne jääkaru eeldatavat poegimist suleti tema elupaiga esine tee kõigile sõidukitele. Isane jääkaru Rasputin elas ainult õueaedikus, majast eemal, et emakaru mitte häirida. Ajal, mil Friida hakkas poegimiseks valmistuma, ei sisenenud jääkarude tagaruumi ka talitajad.\nKarupoegi ei üritatud emast eraldada ja pudelitoidul üles kasvatada mitmel põhjusel. Varasema kogemus põhjal ei omanda talitajate üles kasvatatud karupojad liigiomast käitumist. Suureks kasvades on neil raskem suhelda teiste jääkarudega ja suhtuvad nad sõbralikumalt inimestesse, kes on neid kasvatanud. Sellist käitumist on väga raske, mõnel juhul isegi võimatu muuta.\nSamuti on raske karupoegadele pakkuda emapiimaga sarnast tehislikku piima. Enamik Euroopa loomaaedu ei kasuta seetõttu enam karupoegade kunstliku üleskasvatamise meetodit. Samuti ei soovitanud seda antud juhul teha Douglas Richardson.\nÜhtlasi oleks loomaaia teatel olnud emakaru poegadest eraldamine väga keeruline, sest ema kaitseb oma poegi väga agressiivselt. Karuema ja poegade lahutamiseks tulnuks teha anesteesia, mis oleks ohustanud karuema.\n "
        },
        {
          "päis": "Olympiakos tahab Žalgirise tagamängijat endale",
          "sisu": "Korvpalliportaal BasketNews kirjutab, et Kaunase Žalgirise tagamängija Naz Mitrou-Long võib liituda Pireuse Olympiakosega.\n \nKreeka korvpalliajakirjaniku Konstantinos Melayese andmetel on Olympiakosel Mitrou-Longi palkamiseks kaks põhjust. Esiteks on Kanadas sündinud tagamängija Žalgirise rotatsioonis üha rohkem pingil, näiteks Leedu klubi eelmises Euroliiga mängus Müncheni Bayerni vastu pääses ta väljakule ainult kolmeks minutiks. Teiseks ei läheks Mitrou-Long Kreeka liigas leegionärina kirja, sest tal on ema kreeka päritolu tõttu võimalik taotleda Kreeka passi.\nJuhul kui üleminek saab teoks, võib Mitrou-Long Olympiakose eest Euroliigas mängida alates 30. detsembrist. Kreeka liigas saaks ta väljakule joosta esimesel võimalusel.\n30-aastane Mitrou-Long on tänavu Euroliigas keskmiselt visanud 4,1 punkti ja võtnud 1,2 lauapalli mängu kohta. Olympiakos on sel hooajal juba ühe Žalgirise mängija palganud, kui septembris liitus klubiga Leedu koondislane Ignas Brazdeikis. Žalgiris teenis tehinguga väidetavalt 500 000 eurot.\n "
        },
        {
          "päis": "Öösel tuleb kuni 12 kraadi külma",
          "sisu": "Ilmast räägib sünoptik Silve Grabbi-Kaiv.\n \n"
        },
        {
          "päis": "Riigikontroll: energiatoetuste maksmises tuleks luua selgus",
          "sisu": "Kliimaministeeriumil tuleks koostöös Eleringi ja Elektrileviga elektrisüsteemide toimepidevuse tagamise plaane ajakohastada ning luua selgus, mis tingimustel püsivalt kõrgete energiahindade puhul ja keda toetada, leiab riigikontroll täna avaldatud auditis.\n \nKliimaministeeriumil tuleks tõhustada järelevalvet elutähtsa teenuse toimepidevuse riskianalüüside ja plaanide ajakohastamise üle, märkis riigikontroll. Eleringi ja Elektrilevi toimepidevuse riskianalüüsid ja toimepidevuse plaanid vajavad ajakohastamist, Enefit Poweri kavades esineb täiendamist vajavaid kohti, lisas riigikontroll.\nLisaks soovitab riigikontroll järjepidevalt läbi harjutada tegevusplaanid elektrisüsteemide toimepidevuse ulatuslike häirete ennetamiseks ja neist tingitud hädaolukorra lahendamiseks, sealhulgas näiteks juhtudeks, kui välisühendustes tekib katkestusi, toimub planeerimatu desünkroniseerimine, Narva veehoidla veetase langeb ja muu sarnane.\nAudit näitas, et kehtiv ulatusliku elektrikatkestuse hädaolukorra lahendamise plaan ei ole ajakohane ega vasta kehtestatud nõuetele, kuid plaani ajakohastamist on korduvalt edasi lükatud.\nNäiteks ei ole selles plaanis käsitletud kliimaministeeriumi tegevusi Balti riikide Venemaa elektrivõrgust erakorralise lahtiühendamise ja elektritaristu rünnakute korral ega kliimaministeeriumi, valitsuse ja elutähtsa teenuse osutajate konkreetseid ülesandeid elektrikatkestusest tekkinud hädaolukorra lahendamisel.\nKliimaministeerium nõustus riigikontrolli kriitikaga ja märkis vastuses tähelepanekutele, et elutähtsa teenuse osutajate kontrolli saab parandada, kuid sellise ülesande tagamiseks on vajalik leida kliimaministeeriumisse täiendavaid ressursse.\nLisaks märkis riigikontroll, et kliimaministeerium peaks töötama välja ka plaani, milles määratletakse, milliseid tarbijaid tuleks pikaajaliselt kõrgena püsiva elektrihinna eest kaitsta, et vältida tulevikus kõrgete elektrihindade leevendamiseks riiklikke toetusmeetmeid, mille tulemusel kulutab riik maksumaksja raha ka tarbijatele, kes abi ei vaja.\nSamuti saaks kõrge elektrihinna leevendamise meetmeid ennetavalt kavandades analüüsida ka tarbijate hinnatundlikkust ning võimalike toetuste mõju elektritarbimisele ja tipukoormusele.\nSelle ettepanekuga kliimaministeerium päriselt ei nõustunud, öeldes et kehtiv hädaolukorra lahendamise plaan toimib hästi ja kehtiva seadusandluse kohaselt on vähekindlustatud leibkondadel võimalik taotleda energiakulude katmiseks kohalikust omavalitsusüksusest toetust.\nSamas analüüsib kliimaministeerium energiavaesusega seonduvat ja kavandab hädaolukorra lahendamise plaani perioodilist ülevaatamist. Elektri hädaolukorra lahendamise plaan on kliimaministeeriumil kavas uuendada 2024. aasta esimeses pooles.\nRiigikontroll vaatas auditis, kas Eesti tarbijatele on elektri kättesaadavus nõutud ajal, vajalikul hulgal ja vastuvõetava hinnaga pikaajaliselt tagatud ning milline on Eesti elektrisüsteemi valmisolek erakorraliseks sünkroniseerimiseks Mandri-Euroopa sagedusalaga ja erinevate, sh infotehnoloogiast tulenevate ja sabotaažiriskide vähendamiseks.\nElektrikatkestuse riskide maandamiseks leppisid Balti riigid augustis 2023 kokku oma elektrisüsteemide liitumises Mandri-Euroopa sagedusalaga varasemalt kokkulepitud 2025. aasta lõpu asemel 2025. aasta veebruaris.\nRiigikontrolli näeb riske tootmisvõimsuste piisavusega, mis mõjutavad muu hulgas elektrihinda. Vähem kui nelja aasta pärast ei pruugi olla Eestis põlevkivist elektri tootmine enam majanduslikult võimalik ja ebasoodsate asjaolude kokkusattumisel võib tekkida olukord, kus elektritarbimise turupõhiseks katmiseks ei jätku piisavalt tootmis- või ülekandevõimsusi.\n "
        },
        {
          "päis": "Loe täismahus: terviseameti Covidi-analüüs",
          "sisu": "Terviseameti tellimusel on valminud Covid-19 pandeemia analüüs, mida saab täismahus lugeda ERR-i portaalis.\n \n\"Covid-19 pandeemia kirjeldav analüüs ja õppetunnid\" esimene osa sisaldab meditsiinilist vaadet, kus koroonapandeemia ajal valitsust nõustanud teadusnõukoja juht professor Irja Lutsar võtab kokku COVID-19 pandeemia erinevad lained, viiruse tõkestamiseks rakendatud meetmed ja õppetunnid Eestis.\nTeise osa moodustab kvalitatiivne uuring koroonapandeemia õppetundidest juhtimise vaatest, mille koostas Kantar Emor.\n "
        },
        {
          "päis": "Uuring: koroonakriis tabas terviseametit nagu hiidlaine",
          "sisu": "Koroonapandeemiaks ei oldud Eestis nagu muljal maailmaski valmis, terviseametit tabas see kriis nagu hiidlaine ja koostöö teiste asutustega oli alguses väga konarlik, selgus Kantar Emori värskest uuringust, mille kohaselt tuli Eesti kokkuvõttes kriisiga siiski päris hästi toime.\n \nKantar Emor intervjueeris tänavu kevadel 20 inimest, kes koroonakriisi juhtisid ehk alates arstidest ja ekspertidest kuni ministriteni, et kaardistada saadud õppetunde. Kõigist intervjuudest tõusis selgelt esile hinnang, et Eesti ega ka muu maailm ei olnud koroonapandeemiaks valmis.\nUuringust ilmnes, et sedavõrd laiaulatuslik pandeemia tundus uskumatu, nii et isegi veel siis, kui viirus Hiinast Euroopasse jõudis, arvati, et see ei pruugi Eestisse jõuda. Valmisoleku loomine käis jooksu pealt.\n\"Kui mulle oleks öeldud enne seda, et meie oma eluajal midagi sellist näeme Euroopas, Ameerikas või kogu selles tsiviliseeritud maailmas, ma ei oleks seda eluilmaski uskunud,\" ütles üks uuringus osalenud perearstide esindaja.\nKantar Emori juhtekspert Merje Klopets tõi välja, et kriis puudutas kogu ühiskonda ja kiireid otsuseid pidi langetama väga piiratud info pinnalt, mis pidevalt muutus. Kõikidel asutustel olid kriisiplaanid eri stsenaariumiteks, kuid ükski neist ei olnud koroonapandeemiaga sarnast olukorda ette näinud ega läbi mänginud.\n\"Kriisi alguses oli kaos, ärevus, kaootilisus. Vastutuse üksteise kaela veeretamist oli esialgu riigiasutuste vahel palju,\" tõdes ta.\nIntervjueeritud ütlesid ka seda, et pandeemia erakorralisuse tõttu ei olekski saanud selleks plaane teha, sest midagi sellist ei osatud lihtsalt ette näha.\n\"Jah, meil oli paberil kontseptsioon, jah, meil oli paberil reserv inimestest, keda me saame heal juhul kasutada ja üht-teist veel, aga see kõik oli praktiliselt läbi proovimata /.../ Nii et kui see kõik algas, siis ei saaks öelda, et oleks kohe käivitunud mingisugune hästi õlitatud ja läbimõeldud masinavärk /.../ See on küll rumal termin, aga me hakkasime ju suuresti lennates lennukit ehitama,\" rääkis üks riigikantselei esindaja.\nKriisijuhiks sai terviseamet, kuid selle struktuur, varasem rahastus, töötajate hulk ja kriisijuhtimise kogemus polnud selliseks olukorraks piisavad. Ameti esindaja ütles uuringus, et nad olid enne pandeemiat juhtinud sotsiaalministeeriumi tähelepanu sellele, et kui taoline pandeemia peaks juhtuma, ei ole nad selleks valmis, kuid rahastust toona juurde ei antud.\n\"Terviseamet oli liiga väike selle kriisi jaoks, see oli kohe kriisi alguses selge,\" ütles uuringufirmale antud intervjuus üks toonane minister. \"Nad jäid natuke nagu hiidlaine alla.\"\nÜks perearstide esindaja sõnastas kriitika teravamalt: \"Nad lihtsalt pandi rämedalt tanki,\" iseloomustas ta sotsiaalministeeriumi otsust delegeerida kriisi juhtimine terviseametile.\nSelle hiidlainega amet paraku toime ei tulnud, aga ootused terviseametile olid väga kõrged ning umbusku ja usaldamatust oli samuti palju. Klopets märkis, et lisaks oli terviseametis ka sisemine kriis, sest töötajate vahel oli palju pingeid ja konflikte juba enne pandeemiat. Seega oli nende olukord väga keeruline, aga amet tegi läbi suure muutuse, sai juurde töötajaid, inimesed vahetusid ja koostöö läks aina ladusamaks.\n\"Muutus on olnud väga suur ja terviseameti valmisolek kriisiga tegeleda on praegu hoopis teisel tasemel kui kolm aastat tagasi, mil pandeemia algas,\" lausus Klopets.\nIntervjueeritavate hinnangul oli väga oluline otsus anda riigikantseleile lõpuks juhtroll, sest kogu ühiskonda puudutavat kriisi ei saa lahendada üks asutus.\n\"Kriis oli meil aasta aega arenenud, kui terviseamet sai asjad jonksu. Kui nad lõpuks said, siis ma ütlen, et nad olid väga tublid, jooksid, tegid, mässasid, ma arvan, et neid võib kiita küll, aga lihtsalt see kiitus tuleb kriisi algusest meeletu viitega,\" ütles riigikantselei esindaja.\nÜks kriisi võtmeteemasid oli kommunikatsioon ja sellele ei aidanud kaasa info pidev muutumine, mistõttu andsid kõneisikud vastakaid sõnumeid ja kohati võistlesid info edasiandmise kiiruses.\n\"Õppetundidena toodi välja, et edaspidi võiks öelda rohkem, miks üks või teine piirang kehtestati, empaatilist lähenemist oma kodanike suunal võiks olla rohkem, mitte ülalt alla suhtumist,\" tõdes Klopets.\nUuriti ka ebaõnnestumisi, millest üheks suuremaks peetigi terviseametile pandud liiga suurt koormust. Ka plaaniline ravi lõpetati liiga vara ära, mistõttu olid haiglad tükk aega ooteseisundis ja tavapärast ravi ei jätkatud ning ekspertide sõnul käib nende tagajärgedega, mis abita jäänud inimestel tekkisid, tegelemine siiamaani.\nSamuti toodi uuringus ebaõnnestumisena välja osalised piirangud, mis soosisid koroonaturismi, ning kõige enam piirangutega hilinemist 2021. aasta märtsis.\nKantar Emori juhtekspert Kristiina Saks ütles, et just viimast peeti kõige raskemaks ajaks kriisis: piirangutega jäädi kolm nädalat hiljaks, mistõttu olid haiglad suure koormuse all ja mure, kas nad peavad olukorras vastu, oli tõsine.\nKokkuvõtteks leiti uuringus, et Eesti tuli kriisiga siiski päris hästi toime ning tasakaal piirangute ja riigi avatuna hoidmise vahel oli hea. Meditsiinisüsteem töötas väga suure koormuse all, aga pidas vastu ning ükski mustem stsenaarium päriselt ei realiseerunud.\nKui maailma peaks tabama järgmine kriis, siis tervishoiukriisi puhul oleks Eesti Klopetsi sõnul selleks paremini valmis. Ta viitas aga ühe teadusnõukoja liikme tõdemusele, et nagu sõja puhul valmistutakse alati eelmiseks sõjaks, sest me ei tea, milline on järgmine sõda, siis ei tea me ka seda, milline on järgmine kriis. Seega teise valdkonna kriis, näiteks kiirgusõnnetus, tähendaks tõenäoliselt, et seda juhtiv asutus hakkas taas üsna algusest õppima.\n "
        },
        {
          "päis": "Hamas ja Iisrael lähenevad vaherahu sõlmimisele",
          "sisu": "Mitmete allikate teatel on Hamas ja Iisrael lähedal Gaza relvarahukokkuleppe sõlmimisele.\n \nLeppe üksikasjad peaks ametlikult avaldama vahendajana tegutsev Katar. Jätkab Mall Mälberg.\n "
        },
        {
          "päis": "Raadiouudised (21.11.2023 12:00:00)",
          "sisu": ""
        },
        {
          "päis": "Orban korraldas rahvahääletuse Ukraina aitamise üle",
          "sisu": "Ungari peaministri Viktor Orbani valitsus korraldas 11 küsimusega rahvahääletuse. Küsimused enamasti puudutavad Ukraina aitamist, aga ka Euroopa Liidu arengusuunda. Kuigi tulemus pole siduv, näitab see vaatlejate sõnul Orbani valmidust süvendada konfrontatsiooni Brüsseliga.\n \nKüsitlus toimub kirjalikult ja veebi teel, ning Orban soovib tugevdada valitsusele soodsa küsitlustulemusega enda läbirääkimispositsiooni EL-i valitsusjuhtide tippkohtumisel detsembris. Lisaks võib küsitluse korraldamise taga olla võimalus valmistuda varakult ette järgmise aasta juunis toimuvate Euroopa Parlamendi valimiste kampaaniaks.\nEnamik valijate ette pandud küsitlusi on seotud Ukrainaga. Näiteks üks küsimustest kõlas nii: \"Brüssel tahab saata veelgi rohkem raha Ukrainale. […] Me ei pea maksma rohkem Ukraina aitamiseks enne, kui me saame meile kuuluva raha.\"\nKüsimus viitab ilmselt Ungarile mõeldud, kuid õigusriigi rikkumise kahtlustuste tõttu külmutatud EL-i fondide vahenditele.\nTeised Ukraina-teemalised küsimused käsitlevad EL-i plaane saata rohkem relvaabi ja rahalist toetust Ukrainale ning Brüsseli plaani alustada liitumisläbirääkimisi Kiieviga. Lisaks küsitakse Ukraina teravilja impordi keelustamise kohta.\nMuud küsimused on samuti Euroopa Liidu juhtkonnale ebameeldivad: need puudutavad sisserännet ja terrorismi. Orban süüdistab EL-i äärmusrühmituse Hamasi rahastamises, samas kui Euroopa Komisjon väidab, et süüdistusel pole alust.\nKüsitlust propageerivates reklaamides kasutatakse komisjoni presidendi Ursula von der Leyeni pilti, kus ta on kujutatud koos Ungari päritolu USA filantroobi George Sorose poja Alex Sorosiga.\nPiltidel on kirjas: \"Ärgem nende pilli järgi tantsigem.\"\nEuroopa Komisjoni pressiesindaja Eric Mamer ütles esmaspäeval, et see pole esimene ega viimane kord, kui Orban viib läbi selliseid küsitlusi. Siiski mõistis Mamer kampaanias von der Leyeni pildi kasutamise hukka.\nNädalavahetusel oma erakonna Fidesz juhiks tagasi valitud Orban hoiatas, et Ungari ei vaja \"sisserändajate sissetungi\" või \"ennatlikku Ukraina EL-i liikmelisust\".\nUSA mõttekoja German Marshall Fund analüütik Daniel Hegedüs \nütles Financial Timesile\n, et viimane Ungari valitsuse kampaania viitab, et Orban on valmis eskaleerima vastasseisu Euroopa Liiduga, ning see võib mõjutada Ungarile mõeldud 30 miljardi euro vabastamist komisjoni poolt.\n\"Nüüd Orban ei looda üldse neid [vahendeid] saada või ta ei pea neid enam strateegiliseks prioriteediks. Euroopa Komisjon saab vaevu vabastada vahendid nüüd nägu kaotamata,\" ütles Hegedüs.\n "
        },
        {
          "päis": "Jakob Ingebrigtsen pidi hooaja enneaegu lõpetama",
          "sisu": "Tänavu Euroopa aasta kergejõustiklaseks valitud Norra keskmaajooksja Jakob Ingebrigtsen otsustas käimasoleva hooaja vigastuse tõttu lõpetada.\n \nSel aastal staadionirajal neli tiitlivõistluste medalit võitnud ning erinevatel distantsidel Euroopa- ja maailmarekordi püstitanud Ingebrigtsen pidi hooajale joone alla tõmbama detsembris Brüsselis peetavatel krossijooksu Euroopa meistrivõistlustel. \"See on minu esimene võistlus pärast kergejõustikuhooaega. Tean, et Brüsselis on olud ilmselt mudased ja võistlusrada karm, aga see mind ei huvita. Tõtt-öelda ma loodan, et seal on külm ja rõve,\" rääkis Ingebrigtsen oktoobris.\nParaku jääb norralasel kahel viimasel aastal võidetud krossijooksu EM-tiitel kaitsmata, sest teda vaevab vaagnaluu vigastus. Vendade Ingebrigtsenite pressiesindaja Espen Skoland teatas NRK-le, et Jakob tahab pärast pikka ja kurnavat hooaega keskenduda vigastusest taastumisele ja treeningutele.\nNRK olümpiavõitjast stuudioekspert Vebjörn Rodal usub, et Norra medalivõimalused said tugeva hoobi. \"Jakob oli kõige selgem kullakandidaat. Meil on kvaliteetne meeskond, aga ma kahtlen, kes keegi neist suudab medali võita. Õnneks on meie naiskonnas võistlustules Karoline Bjerkeli Grövdal, kes läheb tiitlit kaitsma,\" märkis Rodal.\nÜks Ingebrigtsen siiski stardib Brüsselis. Jakobi vanem vend Henrik esindab Norra meeskonda koos Magnus Tuv Myhre, Jacob Boutera ja Even Bröndbo Dahliga. Henrik Ingebrigtsen tuli krossijooksus 2012. aastal U-23 vanuseklassi EM-il kuldmedalile. Lisaks Jakobile on ka keskmisel vennal Filipil auhinnakapis kuldmedal täiskasvanute EM-ilt, mille ta võitis 2018. aastal Tilburgis.\nKrossijooksu Euroopa meistrivõistlused toimuvad Brüsselis 10. detsembril. Euroopa meistrid selguvad seitsmes erinevas kategoorias.\n "
        },
        {
          "päis": "Teadur: Eesti laevavrakid paistavad silma esemerikkusega",
          "sisu": "Eesti Meremuuseumi arheoloogia teadur Priit Lätti tõi \"Terevisiooni\" stuudiosse kaasa vanu esemeid, mis leiti Tallinna sadama kõrvalt, Lootsi tänaval olnud laeva vrakilt. Näiteks on sealt pärit ilmselt Euroopa vanim kompass.\n \nPriit Lätti sõnul paistavad Eesti keskaegsed laevad silma selle poolest, et need ei ole tühjad, vaid leiurohked. Saksamaalt ja Hollandist leitud keskaegsed laevad on enamasti tühjad. \"Meil on need leide täis ja leiud on seinast seina, mis annavad aimu alates söömisest pardal, rõivaste kandmiseni kuni navigatsioonivarustuseni laeval,\" ütles ta.\nLätti võttis stuudiosse kaasa ka puulusika, mis pärineb ilmselt aastast 1300. Sellega söödi arvatavasti mitmeviljapudru-laadset sööki.\nSamuti leidsid arheoloogid Lootsi tänava laevavrakilt jalanõusid, millest kõiki oli kantud. \"Asjatundja vaatas jalanõud üle ja selgus, et need on omajagu vatti saanud. Mõnel juhul oli neid ka käepäraste vahenditega parandatud,\" sõnas Lätti. Stuudios kaasas olnud jalatsil oli näiteks tald lahti.\nLeitud jalatsid viitavad Lätti sõnul sellele, et laevaga juhtus õnnetus. \"Ma ei usu, et inventar laevas niisama vedeleks, vaid ilmselt oli tegemist laevahukuga. Inimesed peavad kiirelt laevalt minema pääsema ja kõik oli segi paisatud,\" ütles ta.\nOn teada, et Lootsi vraki lähedal asub maa sees tegelikult üks veel vanem vrakk. \"Leiul on aga maa sees kõige parem. See on sajandeid vastu pidanud seal ja küll see peab veel. Eks me vaikselt loodame, et uurimismeetodid ja teadmised suurenevad ja seetõttu ei tormata ka kõike kohe välja kaevama. Välja võetakse need, mis jäävad kuidagimoodi ehitustegevusele ette,\" selgitas Lätti.\n "
        },
        {
          "päis": "Ülevaade. Filmimuusika ei ole augutäide",
          "sisu": "Filmimaagiat muusikaga täiustavad heliloojad otsivad viisi, kuidas vaatajale salaja naha alla pugeda, kuid mitte filmi üle võtta. Mariliis Mõttus uurib \nMüürilehes\n mis nüanssidega peab selles peenes töös arvestama?\n \nIntensiivsed tagaajamisstseenid, verised lahingud, \njump scare\n'ile eelnevad momendid, emotsionaalne taaskohtumine või kangelase surm – kui kujutate ette, milline võiks olla ühe filmi või sarja kontekstis neid stseene saatev muusika, hakkavad paljudel ilmselt kerima sarnase iseloomuga meloodiad. Lääne filmitööstuses on see üldiselt midagi eepilist või pinevat, mille eesmärk on tekitada tugevaid või ülevaid tundeid ning panna filmilint peas jooksma ka ilma pildita. Tegelikkuses ei taotle kõik filmid suurejoonelisust ning filmimuusika ampluaa on kõvasti laiem ja nüansirikkam, löömata risti ette ühegi žanri ees. Vahel jääb see teoses märkamatuks, toimetades vaikselt taustal, teinekord on see midagi tugevalt esiletükkivat, mis hakkab ka filmiväliselt oma elu elama, mõnikord aga suisa midagi häirivat ja naha alla pugevat.\nLumivalgeke ja päikese lapsed\nMaailma mastaabis loetakse esimeseks ametlikuks soundtrack'iks 1937. aastal linastunud Disney animatsiooni \"Lumivalgeke ja seitse pöialpoissi\" heliriba. Eestis kannab esimese heliga mängufilmi tiitlit Theodor Lutsu \"Päikese lapsed\" (1932), mis helindati küll Soomes, samuti oli muusika autor soomlane Georg Malmstén. Järgmine heliga linateos \"Elu tsitadellis\" nägi ilmavalgust alles 1947. aastal ja selle helilooja oli Eugen Kapp.\nMarkus Robam\n Autor/allikas: \nSander Rebane\nPärast seda on lisandunud kodumaiste filmiheliloojate ridadesse hulk nimesid, kelle teosed on saatnud mitmeid liikuvaid pilte ning suutnud söövitada end eesti rahva teadvusesse. Vanemast põlvkonnast kuuluvad sinna Uno Naissoo, Veljo Tormis, Jaan Rääts, Eino Tamberg, Arvo Pärt, Lepo Sumera, Ülo Vinter, Olav Ehala ja Sven Grünberg, uuematest tegijatest aga Sten Sheripov, Mihkel Zilmer, Timo Steiner, Helena Tulve, Ülo Krigul, Markus Robam, Ann Reimann, Misha Panfilov, Liina Sumera, Janek Murd jpt. \nJust Sven Grünberg, kelle loomepagasisse mahub rohkem kui saja filmi heli, on öelnud: \"Filmimuusika peab vajadusel kandma kogu filmi mõtet või vajadusel olema taustaks, või siis üldse mitte olemagi. Selline doseerimisoskus teebki filmimuusika kirjutamise tegelikult väga keeruliseks.\"\nSelle üle, kuidas seda balanssi hallata ning milline on muusika roll kinomaagias, mõtisklevad Markus Robam, Ann Reimann, Janek Murd, Misha Panfilov ja Liina Sumera.\nSamba ja hällilaul\n\"Filmimuusika ei ole ju lihtsalt taustamüra, see on osa sellest elavast ja hingavast audiovisuaalsest kompositsioonist, mida me kogeme,\" ütleb Markus Robam, kelle viimaste filmitööde hulka kuuluvad \"Raul Vaiksoo. Pätt või pühak\" ning järgmisel aastal linastuv \"Frank\". Ta sõnab, et filmihelilooja teatav meistrioskus võiks põhineda võimel mängida eri stiilide, lähenemiste, žanrite, aga ka tehniliste vahenditega. Robamile on pakkunud seni peamiselt huvi, kuidas toetada muusika vahenditega loo sügavust, kobestada emotsionaalset pinnast. \"Igale projektile on vaja leida just selle jaoks kõige sobilikum kõlaline identiteet. Aga see, milline see identiteet on, sõltub peaasjalikult ikka sellest, kes seda otsib. Kuidas \"tõmmata\" vaatajat \"sissepoole\", selle asemel et suruda heli pidevalt \"väljapoole\"?\" küsib Robam. Ta ei karda teha protsessi käigus julgelt ka valesid otsuseid ega olla haavatav. \"Minu kogemuse põhjal ärgitab valega kohtumine mõtlema, rikastab ja teeb teekonna huvitavaks.\"\nLiina Sumera\n Autor/allikas: \nMait Jüriado\nLiina Sumera, kelle portfooliosse kuuluvad muu hulgas kõik Melchiori triloogia filmid, tõdeb, et helilooja käekirja mõjutab suuresti žanr, näiteks draamafilmile kirjutab ta tõenäoliselt pigem klassikalisema orkestrimuusika, \nsci-fi\n'le aga võib-olla täiesti elektroonilise. Juba see teeb Sumera sõnul käekirja määratlemise keerulisemaks, sest vastavalt instrumentatsioonile muutub helilooja mõtlemine. Sumeral on õnnestunud luua filmidele muusikat, mida ta muidu kunagi ei kirjutaks, näiteks sambasid, valsse, tangosid, heroilisi laule, hällilaule, õudusmuusikat, isegi \ndungeon synth\n'i! Samuti on saanud kasutust kõiksugu pillid, nagu didžeriduu, rataslüüra, Hiiu kannel, keskaegne lauto, \nviola da gamba\n, torupill, eri flöödid jne.\nRistumine juhusega\nÜldiselt on filmihelilooja esimene ülesanne lugeda läbi stsenaarium. Misha Panfilov (\"Rain\", \"Sierra\") sõnab konkreetselt, et kui see temaga ei resoneeri, siis ta tööd vastu ei võta, sest ta ei suudaks sellise filmi meeleolu ja atmosfääri edasi anda.\nMisha Panfilov\n Autor/allikas: \nBandit\nFilmid võivad aga jõuda heliloojateni ka käänulisi radu pidi. Janek Murd (\"Trail Baltic. Väljasõit rohelisse\", \"Nullpunkt\", \"Ükssarvik\") meenutab kogemust Seaküla Simsonist rääkiva dokfilmiga \"Põrgu katlakütja\". Nimelt tegi ta eelmisel aastal 21-minutilise helikujunduse Jaanus Samma näitusele \"Vaikelud\". Ta otsustas lindistada sinna juurde veel ühe loo ning anda välja plaadi. Kuna samal ajal kuulas ta ka Eesti Rahvaluule Arhiivi kogumikku \"Virumaa rahvalaule ja pillilugusid\", jäi talle kõrva Salme Palmiste sõdurilaul \"Kaugel võõral vaenuväljal\". Huvi pärast tõstis ta loo enda muusika peale ning avastas, et need sobivad ideaalselt kokku. Väiksed modifitseeringud ja ümbertõsted ning nii lendaski plaat internetti, kaant kaunistamas Paul Luhteina graafika \"Assamalla lahing\" aastast 1943. Mõni aeg hiljem võttis temaga ühendust \"Põrgu katlakütja\" produtsent, kes teatas, et nad otsivad filmi sõjateemalist pala, kuna Simsoni loos on olulisel kohal Afganistani sõja traumaatilised mälestused. \"Asi lõppes sellega, et tegin kogu filmile musa. Megapõnev töö oli!\" kinnitab Murd. \nKõik vastanud kinnitavad kui ühest suust, et muusika loomisel on kõige aluseks suhtlus režissööriga. Panfilovi jaoks on lavastaja ikkagi filmiorganismi süda ja aju, kes teab täpselt, mida ta igas stseenis kuulda tahab. \nAnn Reimanni (\"Üht kaotust igavesti kandsin\", \"Pimeala\") loomisprotsess põhineb koostööl ning selle käigus toimuval arengul. \"Vajan väga suhtlust režissööriga ja tema tagasisidet, ilma selleta olen täitsa hädas,\" tunnistab Reimann. Tavaliselt arutatakse ideed läbi ja proovitakse leida filmi jaoks õige stiil. \"Ega ükski režissöör ei taha oma filmi sellist muusikat, mis talle n-ö ei meeldi. Ükskõik kui hea see siis ka poleks.\"\nJanek Murd\n Autor/allikas: \nVierge Virtek/Müürileht\nNärvirakud tööle\nMeenub \nJanar Ala lugu\n, kus ta nimetab filmiheliloojaid alateadvuse insenerideks, kelle muusikal on võimalus vaataja pähe see lõplik kruvi keerata. Kas filmihelilooja peaks läbima ka psühholoogiakursuse, et publikule eriti sügavale hinge pugeda?\nMisha Panfilov usaldab siinkohal enda sisetunnet ja toetub sellele, kuidas loodu teda ennast mõjutab. \"See on minu peamine orientiir. Kui see mõjub mulle, siis loodetavasti ka teistele.\" Ann Reimann mõtleb muusika psühholoogilisele mõjule palju. Koos režissööriga sõnastatakse emotsioon, mida muusika peaks tekitama. \"See on ju nii võimas vahend ja suudab tekkivat tunnet nii palju mõjutada.\"\nKuigi Janek Murdi arvates Eestis veel nii pole nagu Hollywoodis, kus pead emotsioonid puust ja punaseks tegema ning seeläbi suuri masse mõjutama, tuleb psühholoogilise tooniga arvestada ilmtingimata. \"Pead ikkagi mõtlema selle peale, mida see muusika annab, kas ta loob meeleolu ette või taha või näiteks aitabki filmi lihtsalt edasi viia. Ega ta ei istu seal niisama augutäiteks.\"\n\"Mõningates tänapäeva õudusfilmides on minu meelest mäng psühholoogiaga päris huvitavalt lahendatud,\" kommenteerib Sumera suuremat pilti. Ta mainib seda, kuidas muusikaga tekitatakse võltsootusi ja kasvatatakse hirmu seal, kus seda tegelikult tulemas pole. \"Näiteks keegi kõnnib pimedas külmas ruumis – muusika on õõva tekitav, toimub kulminatsioon –, pildis peaks kohe midagi jubedat juhtuma, aga ei juhtu. See hoiab vaatajat iga närvirakuga aktiivsena ja põnevil ka kohtades, kus muidu võiks end rahulikumalt tunda.\"\nRahalaul\nKuigi isegi olematu eelarvega on võimalik luua kvaliteetne audiovisuaalne teos, mis rikastab maailma, tuleb see tihti autori uute hallide juuksekarvade või ajukurdude silenemise hinnaga, teab Markus Robam. Janek Murdki kostab, et tema puhul vähem raha teose helikvaliteeti ei mõjuta ja sümfooniaorkestriga pole tal veel stuudiosse minna vaja olnud, aga kui tahad midagi hästi teha, peab sul olema aega, mis on samuti kulla hinnaga. Robam ütleb, et eelarved, millega ta on Eestis kokku puutunud, varieeruvad seinast seina. Ta võrdleb filmieelarvet paadiga, mis peaks olulised komponendid teostuseni kandma. \"Filmile heli loomine nõuab sageli spetsiifilisemaid ressursse, salvestustehnikat, virtuaalseid instrumente või nende loomist või muusikute kaasamist.\"\nAnn Reimann\n Autor/allikas: \nErakogu\nAnn Reimann lisab, et vähene eelarve tähendaks justkui seda, et ta peaks muusika kuidagi kiiresti ja lõdva randmega valmis viskama, tegema enda jaoks mingit hinnaalandust, kuid nii küüniliseks pole ta veel muutunud. Pigem ütleb ta siis juba ära. \"Aga eks me kõik oleme inimesed – vaja on lapsele süüa ja riideid osta jne. Siis tulebki valikuid teha, õnneks mul juba on see võimalus.\"\n\"Muusika pealt kokkuhoidmine tuleb minu meelest filmile pigem kahjuks,\" arvab Sumera ning lisab, et see on sama oluline kui kõik muu filmis. Ta pooldab alati päris muusikuid ja nende mängitud muusikat, sest selles on tema jaoks nii palju rohkem hinge ja karakterit kui n-ö arvutimuusikal, mis on eelarvesõbralikum. \"Sünteetiline muusika võib filmis kõige muu orgaanilise kõrval lausa häirima hakata.\"\nMõned soovitused\nLõpetuseks ei saa ma küsimata jätta, millised liikuvatele piltidele loodud heliteosed neid ennast enim puudutanud on. Janek Murdi sõnul talle selliseid edetabeleid moodustada ei meeldi, aga ta toob välja Alberto Iglesiase (seisab pea kõikide Almodóvari filmide taga) ja muidugi kogu Ennio Morricone loomingu, eriti filmi \"Ükskord Ameerikas\". Viimane on jäänud lapsepõlvest tugevalt meelde ka Ann Reimannile, kuid samuti meeldivad talle Mica Levi muusika filmis \"Naha all\", Jóhann Jóhannssoni tööd,  eriti \"Saabumine\", ja Hans Zimmeri muusika filmis \"Düün\". Misha Panfilov toob välja Krzysztof Komeda filmi \"Nuga vees\": \"Arvestades, et selles filmis on vaid kolm näitlejat ja kõik stseenid toimuvad paadis keset merd, on muusikal siin tavalisest suurem roll,\" kommenteerib Panfilov. Markus Robamile pakuvad huvi muusika ja helid, mis seovad tunded, ideed ja pildid kokku ning loovad uue keele. Edasi võiks tulla ka pikk loetelu filmidest, aga isegi rohkem on Robam olnud mõjutatud pigem filmimuusika uurijate ja mõtlejate panusest sellesse valdkonda. \"Head näited on Nicholas Cooki \"Music: A Very Short Introduction\" (1998), Claudia Gorbmani \"Unheard Melodies\" (1987), aga ka hilisem Holly Rogersi ja Jeremy Barhami \"The Music and Sound of Experimental Film\" (2017).\" Ka Liina Sumera peab aga ikka ja jälle tulema tagasi Jóhann Jóhannssoni loodud heli juurde filmis \"Saabumine\". \"See on muusika, kus on julge ja eksperimentaalne lähenemine. Tean, et heliloojale oli kirjutamiseks ette nähtud üsna pikk aeg, mis võimaldas tal jõuda eksperimenteerides huvitavate ja ebatüüpiliste lahendusteni. See on täiesti eristatav teistest omaaegsetest, olles samal ajal originaalne selle parimas tähenduses.\"\n "
        },
        {
          "päis": "Vaata enne tele-eetrit: kultuurisari \"Killud\" alustab uut hooaega",
          "sisu": "ETV2 eetris alustab 21. novembril kultuurisarja \"Killud\" teine hooaeg, mis toob vaatajateni hetked loomeinimeste argipäevast, unenägudest, lapsepõlvest, tunnetest ja loomeprotsessist. Hooaja avaosa, mis tutvustab lähemalt tänavakunstnik Kairot, saab vaadata kultuuriportaalist juba enne tele-eetrit.\n \nSarjas avanevad erinevate loomeinimeste maailmad, milles loodud kogevad vaatajad linnaruumis, lavalaudadel, galeriides või kontsertsaalides. Teine hooaeg saadab naivisti ja tänavakunstnikku Kairot, teatrikunstnik Kristjan Suitsu, arhitekt Mihkel Tüüri, maailmas laineid löövad muusikalist tandemit Duo Ruut, näitleja Helena Lotmanit jt.\nKultuurisari \"Killud\" on ETV2s teisipäeviti kell 22.\n "
        },
        {
          "päis": "ETV saatesari \"Koduteel\" räägib kasuperede hingeminevaid lugusid",
          "sisu": "Laupäeval, 25. novembril alustab ETV ekraanil dokumentaalsarja \"Koduteel\" uus hooaeg, mis teeb südamliku sissevaate vanemlikust hoolest ilma jäänud lastele kodu ja armastust pakkuvate perede eludesse.\n \nEestis elab hetkel 750 last pere- ja asenduskodudes, lahus oma bioloogilistest vanematest. Kõikide nende lood ja elukäigud on erinevad, nagu ka perede, kes on oma kodu ukse vanemlikust hoolest ilma jäänud lastele avanud. Dokumentaallugude sari \"Koduteel\" jätkab sel sügisel kohtumistega, mis korraga on nii rasked kui ka südamlikud.\nSaatejuht Grete Lõbu külastab saatesarja teisel hooajal peresid, kes on enda juurde võtnud ühe või ka mitu last, kellel ei ole oma sünnivanematega koos võimalik elada. Oma lugu jagavad needki noored, kes sellise raske muutuse elus läbi on teinud. Mured ja rõõmud ning kooskasvamise keerukused on neil kõikidel. Nii räägib avasaade sel laupäeval Nataljast, kes pidi oma emast lahkuma kõigest seitsmeaastasena. Saate teine kohtumine on Tuuliga, kes avas oma kodu kahele noorele, keda nüüd oma lasteks kutsuda saab.\nGrete Lõbu on südamepõhjani tänulik kõikidele inimestele, kes saate jaoks oma väga isiklikke lugusid jagasid: \"Loomulikult on nendes lugudes maailma kõige suuremat traagikat, sest kuidas teisiti kirjeldada olukorda, kui lapsed ei saa oma vanematele loota. Aga pea kõigis neis lugudes on meeletut kergendust, kojujõudmise tunnet ning lootust paremale tulevikule, sest on häid inimesi, kellele võõras valu läheb nii palju korda. See läbi valu leitud õnn ja rõõm on see, mis annab tunde, et ehk kõik saab lõpuks ikkagi korda. On lootust.\"\nStatistika kohaselt eraldatakse Eestis igal aastal perekonnast ligi 250 last. Osa neist naaseb oma sünniperre, ent paljudel pole see võimalik.\nSotsiaalkindlustusameti asendushoolduse teavituse peaspetsialisti Silja Oja sõnul on novembri seisuga tänavu lapsendatud Eestis 18 last. Hooldusperedesse on läinud elama 34 last. Eesti asendus- ja perekodudes ehk vana nimega lastekodudes elab aga ikka ligi 750 last. \"Kui laps ei saa elada oma sünniperes, leitakse talle võimalus kasvada asendushooldusel. Lapsele on parim perepõhine asendushooldus ehk kas siis lapsendamine, eestkoste või hoolduspere. Seda põhjusel, et iga lapse jaoks on eluliselt tähtis, et tema elus oleks vähemalt üks turvaline täiskasvanu, kelle jaoks just tema on kõige olulisem,\" selgitab ta hetkeolukorda Eestis.\nLapse tulekuks on ettevalmistuse saanud veel 24 peret, aga vajadus on märksa suurem. \"Selliseid peresid leida ei ole lihtne ja alati ei olegi asi perede piisavuses, vaid pigem selles, millises vanuses lapsi nad on valmis vastu võtma ja kas ollakse valmis võtma ka erivajadustega lapsi. 80 protsenti asendus- ja perekodudes elavatest lastest on vanemad kui 12, aga vähesed pered on valmis võtma vanemat kui kümneaastast last. Samas ka 17aastane on alles laps, kes vajab hellust ja armastust ning pere tuge, et olla valmis varsti iseseisvasse ellu astuma.\"\nSaatesari \"Koduteel\" sai alguse 2021. aasta detsembris, kui ETV+ tõi esmakordselt kasuperede lood vaatajateni. Laupäeval, 25. novembril ETVs kell 19.30 alustav viieosaline hooaeg viib vaatajad kokku kümne erineva elusaatusega. Venekeelne \"Koduteel\" alustab ETV+ ekraanil järjekorras kolmanda hooajaga neljapäeval, 30. novembril. Dokumentaalsaated on valminud koostöös Sotsiaalkindlustusametiga Euroopa Sotsiaalfondi projekti (TAT) \"Laste ja perede toetamine\" raames.\nVaatajateni jõuab kokku 18 eesti- ja venekeelset lühidokumentaalfilmi, mis avavad kasuvanemluse teemat uute nurkade alt. Näiteks saab näha lugu perest, kuhu sünnib lisaks kasulapsele ka bioloogiline laps, esimest korda saab sõna samast soost vanematega pere ja oma lugu jagab tänaseks sõltuvusprobleemi seljatanud ema, kes pidi kunagi oma lapsest loobuma.\nVarasemaid saateid näeb Jupiteris:\nETV \n\"Koduteel\"\nETV+ \n\"Koduteel\" koos eestikeelsete subtiitritega\n "
        },
        {
          "päis": "Eesti on Euroopa Liidult kätte saanud kogu eelmise perioodi toetusraha",
          "sisu": "Eesti on kätte saanud kogu Euroopa Liidu eelmise eelarveperioodiga ettenähtud struktuurivahendite toetused kogusummas 3,7 miljardit eurot.\n \n\"Kogu 3,7 miljardit eurot on Eestile üle kantud, vana perioodi rahad Eestile ära toodud,\" teatas rahandusminister Mart Võrklaev esmaspäeval riigikogu riigieelarve kontrolli erikomisjonis, kus arutati EL-i toetuste kasutamist.  \n\"See oht, et me jääksime toetustest mingis ulatuses ilma, ei ole realiseerunud ega realiseeru – 100 protsenti 2014-2020 perioodi toetustest on Eestil käes,\" kinnitas ka ministeeriumi välisvahendite talituse juhataja Triin Tomingas. Ta lisas, et Eesti on võtnud eelmise eelarveperioodi ulatuses kohustusi isegi väikese ülekattega.\nÜlevaade EL-i eelmise perioodi struktuurifondide seni veel kulutamata raha jaotusest.\n Autor/allikas: \nRahandusministeerium / kuvatõmmis\nVõrklaev tõi koosolekul välja, et Eestil on eelmise perioodi vahendeid käiku lasta veel 220 miljoni euro ulatuses ja väljamaksete tegemiseks on aega kuni järgmise aasta 31. märtsini. Kogu see maht on tema kinnitusel lepingutega kaetud: \"Tööd käivad, projektid on lõpetamisel, ehitajad peaksid piltlikult pakkima juba tööriistu – jääb veel dokumentidega töö, administratiivne, et väljamaksed saaksid toimuma. Suur töö seisab ees ka taotlejatel, et kõik paberid saaksid täidetud ja väljamaksed tehtud.\"\nTomingas lisas, et praeguseks on Eesti jõudnud arveldustega juba 94 protsendini toetuste kogumahust ja ülejäänud kuudel jääb välja maksta veel 220 miljonit eurot. \"Täna on makseid menetluses juba 65 miljoni eest ehk sisulisel üks kolmandik sellest 220 miljonist on juba töös ja kohe ka üle kantud. Nii et arvestades seda aega, mis on jäänud märtsi lõpuni, oleme me kindlad, et kõik maksed jõuavad ilusti menetletud ja ülekanded tehtud,\" rõhutas ta.  \nSuuremad maksed seisavad veel ees ettevõtluse ja innovatsiooni valdkonnas, koolivõrgu investeeringute eest, haiglate ja tervisekeskuste rajamised ja sama moodi hooldekodude ehituste lõpetamisel.\nUue perioodi toetustest 70 protsenti on kasutusvalmis\nRiigieelarve kontrolli erikomisjoni esimees Urmas Reinsalu tõi välja, et uue eelarveperioodi (2021-2027) vahenditest kogusummas 3,37 miljardit oli 10. novembri seisuga välja makstud ainult 2,1 protsenti ehk 69 miljonit eurot ning päris, miks on käivitumistempo olnud nii aeglane.\nVõrklaeva sõnul võtabki uue rahastusperioodi käivitamine aega ning tegelikult on 70 protsenti uue perioodi eelarvest juba kasutusvalmis ning 32 protsenti ka juba kohustustega kaetud.\n\"See on paratamatu. Perioodi käivitamisel tuleb kõigepealt kehtestada õigusaktid, siis meede avaneb, hakkavad tekkima kulud ja alles siis jõutakse arveldusteni. Seal ongi lõtk ja see on väga loomulik. Hästi oluline on keskenduda sellele, et meil on täna 1,1 miljardit kohustustega kaetud ehk me praegu kasutame juba sellises suurusjärgus raha,\" rääkis ka Tomingas. \"Ehk 2,4 miljardit uue perioodi eelarvest on täna kasutusvalmis läbi ettevalmistatud õigusaktide. Ja kui vaadata, kui palju reaalselt raha juba ringleb, siis seda on 1,1 miljardit, ehk 32 protsenti uue perioodi toetuste eelarvest,\" lisas ta.\nKommenteerides 69 miljoni euro väljamaksmist, ütles Tomingas, et see on summa, mis on juba lõplikult välja makstud.\nRaha kasutuselevõtmisel jääb maha haridusministeerium\nKomisjoni istungil selgus ka, et valitsus on seadnud eesmärgi, et 80 protsenti eurotoetuste kasutuselevõtuks vajalikest õigusaktide arvust peaks olema selle aasta lõpuks kehtestatud. Esitatud andmetest selgus, et neljal ministeeriumil on selles osas veel tööd.\nTeine eesmärk on toetuseelarve avamine rahalises mõttes – ja selle juures toodud andmete kohaselt peavad pingutama eelkõige sotsiaalministeerium ning haridus- ja teadusministeerium, et nad jõuaks aasta lõpus vähemalt 50 protsenti oma toetuseelarvest avada.\nÜlevaade EL-i uue perioodi toetuste kasutuselevõtu seisust.\n Autor/allikas: \nRahandusministeerium / kuvatõmmis\nVõrklaev tõi koosolekul esile, et haridus- ja teadusministeerium on õigusaktide ettevalmistamisel teistest ministeeriumitest maha jäänud, kuid möönis ka seda, et HTM-il on kõige rohkem plaanitud õigusakte, mis tuleb raha kasutuselevõtmiseks kinnitada.\n "
        },
        {
          "päis": "Unenõustaja: uneparalüüs on keha kaitsemehhanism",
          "sisu": "Lucid dreaming\n ehk kirgas uni või teadvusel uni on REM-une vorm, milles ollakse enda unenäost teadlik ja suudetakse seda kontrollida. Psühholoogi ja unenõustaja Kene Verniku sõnul ei tasu kirka une tehnikate praktiseerimisega liiale minna, sest sellest tekib unevõlg.\n \n\"REM-uni ehk unenägude uni on üldiselt hommiku poole inimese unestruktuuris. Seal see REM-uni on väga sarnane ärkvelolekuga, kuid samaaegselt on meie keha paralüüsis ehk halvatud,\" rääkis Kene Vernik.\nREM-une ajal on Verniku sõnul emotsionaalne ajupool väga aktiivne ja visuaalne, millest tulenevalt on võimalikud ka hallutsinatsioonid. \"Tekib korraks selline hetk, kus ma võin ärgata unest üles, aga ma näen unenägu edasi. Inimesed treenivad, et näha neid asju, mida nemad soovivad,\" rääkis ta.\n\"Kõik, mida me unenägudes näeme, oleme me varem kogenud, näinud, tundnud,\" märkis Vernik. Tema sõnul on täiesti võimalik, et kui endale pidevalt endale enne uinumist üht ja sama stsenaariumi ette kujutada, võib seda ka unes näha. \"Kui sa õigel hetkel ennast korraks üles äratad REM-une ajal teadlikult, siis tekib olukord, kus sa oled teadvusel, aga samal ajal see unenägu jookseb edasi,\" selgitas Vernik.\nKirgast und praktiseeriti Verniku sõnul juba iidses Egiptuses ja ka Aristoteles olevat sellest rääkinud. Meetodit on kasutatud ka sõjaveteranide post-traumaatilise stresshäire ravis, kus näiteks mõne korduva traumeeriva une-episoodi nägemisse üritatakse otseselt sekkuda.\nVernik nentis, et pikemaajaliselt kirgast und praktiseerides tekib unevõlg, kuna kaotatakse REM-une ja süvavune struktuur. \"Ma olen näinud kliinikumis mõnda patsienti, kes on kasutanud liigselt \nlucid dreaming\n'u tehnikat,\" väitis Vernik ja lisas, et internet on täis erinevaid versioone, kuidas REM-und saavutada, mistõttu teevad inimesed seda tihti valesti ja liiga palju, minnakse hasarti. \"See päris-elu nii väga enam ei meeldigi neile enam,\" märkis ta.\nLihasparalüüs REM-une ajal, mille kogemine ärkvel seisundis võib olla hirmutav kogemus, on Verniku sõnul tegelikult keha kaitsemehhanism. \"Kuna emotsionaalselt oled sa väga üleval, siis sa võid viga teha endale või kaaslasele, mistõttu on lihased paralüüsi viidud, et me ei liigutaks sel perioodil,\" selgitas ta.\n "
        },
        {
          "päis": "100 spordihetke | Kadrioru staadion",
          "sisu": "Tänavu 8. detsembril täitub 100 aastat olümpialiikumisest Eestis. Eesti Rahvusringhäälingu sporditoimetus valis sel puhul välja Eesti spordisajandi sada olulisemat spordisündmust ja -lugu. 68. osa räägib Kadrioru staadionist – sajandivanusest spordiareenist.\n \nAlgselt projekteeris arhitekt Karl Burmann Kadriorgu laululava, aga 1926. aastal valmis hoopis jooksuraja ning staadionihoonega spordirajatis. Sajandi vältel on Kadrioru roheluses laiuv võistlusareen pakkunud eestlastele südantsoojendavaid hetki ja koosolemise tunnet.\nKadrioru staadionil on võistelnud soomlaste legendaarne pikamaajooksja Paavo Nurmi. Aastatel 1934 ja 1939 toimusid siin kahe maailmasõja vahel Eesti mängud, mis kinnistasid rahva ühtekuuluvustunnet.\nKadrioru staadionil mängis 1940. aastal Eesti jalgpallikoondis juba okupeeritud Eestis maavõistluse Lätiga, mille järel sammus publik sini-must-valgete lippude all Kadrioru lossi ette president Konstantin Pätsi tervitama. 1980. aastal toimus Kadrioru staadionil legendaarne Eesti Raadio ja Eesti Televisiooni jalgpallimatš koos skandaalse ansambli Propeller kontserdiga.\nSellel staadionil on püstitatud kolm kergejõustiku maailmarekordit. Neist kaks – Heike Drechsleri tippmark kaugushüppes ja Juri Sedõhhi oma vasaraheites – sündisid 1986. aastal Nõukogude Liidu ja Saksa Demokraatliku Vabariigi matšil.\nKadrioru staadionil on võistelnud maailma suured ja vägevad juba terve sajandi.\n "
        },
        {
          "päis": "Arvustus. Ryoji Ikeda mittetähenduslikud andmemassiivid",
          "sisu": "Uus näitus\nRyoji Ikeda isikunäitus\nAvatud Helsingis Amos Rexis 27. septembrist kuni 25. veebruarini 2025 Kuraator Terhi Tuomi\n9/10\nArvustus ilmus Müürilehes\n \nMäletan, kui 2018. aasta sügisel esimest korda Ryoji Ikeda näitusele sattusin. Tähendab, peamiselt mäletan, kuidas ma justkui naelutatuna tema andmemaailmade ees seisin ja endalegi üllatuseks täiesti lummatud olin. Nüüd on Ikeda hüpnootilised maastikud maandunud Helsingis Amos Rexi muuseumis.\nEsimeses saalis võtab külastajat vastu mastaapne põrandale asetatud ekraan, millel kasvab pisikesest mustast täpist välja aina suurem must auk, mis lõpuks justkui kogu ruumi endasse neelab. Kuigi keskel laiutab helendav ekraan, on sellest väljapoole jääv pimedus nii kõikehõlmav, et isegi kui anda silmadele mõni hetk harjumisaega, tekib tunne, nagu peaksin igaks juhuks käsikaudu teed otsima.\n\"mass\" on vaid sissejuhatus ja isutekitaja, sest näituse keskmes on hiiglaslikud \"data-verse 1\" ja \"data-verse 2\" ehk ligi 12 minutit kestvad hüpnotiseerivad andmevisualisatsioonid, mis on hetketi vaid koodiridadena ilmuvad numbrite ja tähtede kombinatsioonid, aga muutuvad siis millekski äratuntavaks, nagu röntgenipilt, mobiilipositsioneering või tähekaart. Installatsioonide taustaks on ideaalselt sünkroonitud Ikeda helimaastiku piiksud, pininad ja madala sagedusega bassihelid. Iga järgmine piiks või klõps jooksutab ekraanile midagi uut ning video ja heli rütmiline koosmõju tekitab korduse ja rutiini, mis naelutab mind taas ainiti ekraanil vilkuvaid andmepilte vaatama.\nAmos Rexi koopalikud saalid on varemgi kohaspetsiifilisi ruumiinstallatsioone võõrustanud (viimati näiteks Hans Op de Beecki surmakarusselli) ning Ikedagi hiigelekraanid sobivad sinna maa-alusesse pimedusse hästi. Tänu ekraane ümbritsevale avarusele ja tühjusele jääb üsnagi klaustrofoobsesse heliruumi siiski piisavalt õhku, mis ei lase mattuda teoste alla, vaid lubab pigem vaadelda neid kui loodusnähtusi – nagu vaataks lõpmatult pimedas taevas virmalisi või öist merd. Kui aga liiga kaua keskenduda, kipub keha mulle märku andma, et oleks aeg lahkuda või korraks täielikus vaikuses paus teha. Kui pilk teostelt kõrvale pöörata, ilmub silme ette virvendus, pea käib kergelt ringi ja isegi nagu iiveldaks natuke sellest pidevast madalsagedusest.\nKuigi Ikeda andmekunst on esmajoones siiski visuaalne ja meeleline kogemus, mitte tingimata lugu, mida omavahel seotud andmemassiivid jutustaksid, on neis siiski süsteem ja loogika. Mitme teose aluseks on suured andmekogud, nagu CERN või The Human Genome Project, ning näiliselt mitteseotud andmevisualisatsioon liigub tegelikult mikrotasandilt makrosse, jõudes silmale nähtamatute ühikute juurest inimkeha ja keskkonnani ning lõppedes kosmilise infoga. Seega, kui avanevat andmemöllu vaadates tekib küsimus, et mida see kõik tähendab, siis vastuseks võib siiski olla lakooniline \"mitte midagi\". Ometigi oleks ju kas või lihtsalt romantiline mõelda, et sarnane pilkupüüdev protsessimine käib meie arvutis või nutitelefonis, kui me midagi guugeldame, või et serveriruumi, mis kulub meie e-posti rämpspostikaustale, saaks kujundada samasuguseks visuaalseks elamuseks.\n "
        },
        {
          "päis": "Leedus tuvastati 1487 uut koroonajuhtu, suri üks COVID-19 haige",
          "sisu": "Leedu andmeameti teisipäevase teabe kohaselt tuvastati riigis viimase ööpäeva jooksul 1487 uut COVID-19 nakatumise juhtu ja üks inimene suri koroonaviiruse tõttu.\n \nViimase 14 päeva keskmine nakatumisnäitaja 100 000 inimese kohta on 292,5 juhtu.\nCOVID-19-sse haigestumine saavutas haripunkti mullu veebruari alguses, kui ööpäevas tuvastati üle 14 000 nakatumisjuhtumi. Kogu pandeemia vältel nakatus vähemalt korra umbes 1,19 miljonit inimest.\nAlates selle aasta maist madalana püsinud COVID-19-sse nakatumine kasvas märgatavalt septembri keskel.\nLeedus on 68,5 protsenti elanikest saanud vähemalt ühe vaktsiinidoosi.\n "
        },
        {
          "päis": "Aleksander Pulver: kättemaks sünnitab kättemaksmise ihaluse ka teiste poolt",
          "sisu": "Tänulikkus ja isetus ei ole inimesele kaasasündinud omadused. Võiks öelda nii, et arenguliselt liigume lapsepõlve täielikust isekusest üldjuhul üha suurema isetuse suunas, tõdes TLÜ isiksusepsühholoogia dotsent Aleksander Pulver arvamusloos.\n \nÜhiskonnas, kus erinevad grupid ja inimesed vastastikku üksteist ei usalda, jõutakse paratamatult välja olukorrani, kus toimub kõikide võitlus kõikide vastu. Usalduse ja sildade loomine ühiskonnas on selle vältimiseks seega hädavajalik. Usalduse loomisel mängib olulist rolli tänulikkus, millele heidab teaduslikku valgust hiljaaegu avaldatud professor Kerry Howellsi raamat \"Omadega puntras. Kuidas tunda tänulikkust ebaõiglases maailmas?\".\nTänulikkus aitab tekitada usaldust inimeste, sotsiaalsete gruppide ja ühiskondlike institutsioonide vastu. Usaldus omakorda on alus ühiskonna toimimise põhilise omaduse – koostöö ja ühistegevuse – tekkimiseks. Usaldamatus, vastupidiselt, toob inimestes esile füüsilise või psühholoogilise ohutunde oma eksistentsile. Sellise emotsiooni tekkimisel on inimesel omane kas põgeneda või ohuallikat rünnata, olgu selleks siis teine inimene, grupp või terve riik.\nEbaõiglust, kättemaksu ja vihkamist tunnetame maailmas võib-olla seetõttu, et me ei oska leida endas tänulikkust selle sama maailma vastu. Hinnang, et maailm on kurjust täis, toetub aga tunnetusele, mille taga on kuskil sügavuses egoistlik ihalus teha maailm selliseks, nagu seda ise näha tahetakse.\nNiisiis on inimestel tarvis tegeleda oma sisemaailmaga, et leevendada ebaõigluse tunnet kogu maailma suhtes. Professori Kerry Howellsi raamat \"Omadega puntras. Kuidas tunda tänulikkust ebaõiglases maailmas?\" pakubki justkui rännakut inimese varjatud olemusse – headuse ja kurjuse igavesse võitlusesse meis endis, mille olemasolust ei pruugi teinekord aru saadagi.\nTänulikkus ja isetus ei ole inimesele kaasasündinud omadused. Võiks öelda nii, et arenguliselt liigume lapsepõlve täielikust isekusest üldjuhul üha suurema isetuse suunas. Isiksuse areng tähendab seega suuri ja sügavaid muutusi arusaamises iseendast ja sellest, kui suur on teiste inimeste tähendus ja mõju meile endile. See areng saab alguse lapsepõlves ning sõltub suuresti nii-öelda kiituste ja karistuste ehk positiivsete ja negatiivsete emotsioonide esilekutsumisest lastele nii lapsevanemate kui ka ümbritsevate inimeste poolt. Kuid üldisemalt on selle arenguprotsessi nimi moraalne areng, mis kestab tõepoolest kogu elu.\nPsühholoogias on üsna palju teada altruistliku käitumise reeglipärasuste kohta. On seisukoht, et ennastohverdavat käitumist ei eksisteerigi. Et heateo eesmärk on saada kunagi tulevikus vastuteene selle eest, mida tehakse olevikus teiste heaks. Või saada kinnitust enda ettekujutusele, et ollakse hea inimene. Aga niipea kui heategu tekitab \"nõude\", et keegi peaks selle eest tasuma, kaotab heategu oma tervendava sisu. Kuid lisaks akadeemilisele arusaamisele on meil teadmine, et ennastohverdav käitumine on omane inimestele, kes lähtuvad väärtustest ja ideaalidest. Ja selles tähenduses eksisteerib ennastohverdav käitumine  küll. \nOmavahelistes suhetes levib aga palju heategusid, mis esitavad vaikimisi ootusi nende eest tasumiseks. Ka mina olen kogenud suunatud manipuleerimist näiteks tänulikkuse, andestamise või läheduse kaudu. Taolise manipulatsiooni taga on enamasti olnud planeeritud ja isekad eesmärgid. Neile, kes selliseid võtteid kasutavad, saan aga erialastele teadmistele tuginedes öelda, et mõjustamistehnikate kasutamine ei ole kunagi täiuslik – ka siis, kui ollakse valetamises ja simuleerimises n-ö treenitud. Simuleeritud tunded ja motiivid ehk valetamine on tajutavad ebakõladena erinevate tunnuste vahel. Eelkõige mitteverbaalsetes väljendustes, aga ka verbaalsetes väljendustes ning teatud emotsioonide puudumise ja käitumise ebaadekvaatsete tunnuste kaudu. Seetõttu ei maksa kahelda oma võimetes tajuda ebasiirast tänulikkuse väljendamist – igaüks tunneb teise käitumises ära selle, et midagi on valesti tema ütlemistes või näoväljendustes. Seda tajumise hetke tasub igal juhul tähele panna.\nTänulikkust väljendades ei tohiks seega eeldada vastuteenet. Vastasel juhul taandame inimlikud suhted suhetele, milles pole hoolivust, lähedust ega armastust. Ja mina ei tahaks elada maailmas, kus näiteks emad ja isad esitavad oma täiskasvanuks saanud lastele hinnakirja tehtu eest. Küll aga tahaksin elada maailmas, kus lapsed tunnevad täiskasvanuks saades tänulikkust oma emadele ja isadele. Mulle tundub, et teist varianti lihtsalt ei saa olla – muidu lendavad lapsepõlvest välja haavatud tiibadega linnud. Lennuvõimetud linnud, kes kannavad kogu elu endaga kaasas vimma ja vihkamist.\nMida siis teha, kui asjad elus ei lähe nii, nagu me oleme unistanud? Ei ole ju sugugi nii, et pole valu, kannatusi ja vaevasid. Kas kätte maksta oma õnnetu saatuse eest? Paraku ei loo see lahendusi, sest kättemaks sünnitab kättemaksmise ihaluse ka teiste poolt ja see omakorda loob soodsat pinnast kõikide võitluseks kõikide vastu.\nLeppimine olukorraga ei lahenda samuti olukorda – valud, kannatused ja vaevad jäävad. Lahendus peitub pigem tunnetuse muutmises, iseenda muutmises. Tänulikkuse, nagu ka andestamise, hoolivuse ja empaatia kaudu luuakse võimalused näha oma \"õnnetus\" saatuses, nagu ka iseendas, midagi positiivset. Ja mida aeg edasi, seda rohkem ilmub tunnetusse positiivsust, mis loob täiesti uued võimalused aru saamaks oma elu mõttest ja sisukusest.\n "
        },
        {
          "päis": "Uusma: meie maskuliinsuse norm toetab jõulist vägivaldset enesekehtestamist",
          "sisu": "Statistikaameti värskest uuringust selgub, et Eesti on lähisuhtevägivalla juhtumite poolest Euroopa tipus. Aastaid ohvriabi ja vägivallaennetusega seotud olnud sotsioloog ja muusik Hannaliisa Uusma rääkis \"Plekktrummis\", kuidas lähisuhtevägivald on küll põlvkondade ülene küsimus, kuid mille ahelatest on võimalik siiski läbi murda.\n \nHannaliisa Uusma on laiemale avalikkusele tuntud ansambli HU? solitstina, kus esitas tervameelseid ja iroonilisi tekste. HU? üheks tuntumaks looks on \"Depressiivsed Eesti väikelinnad\", mis heidab pilgu Eesti elu varjukülgedele. HU? loomingule tagasi mõeldes on see lugu Uusma sõnul talle ootamatultki kujunenud justkui folklooriks, mis hakkas oma elu elama ja pookis enda külge aina uusi tähendusi.\n\"Minu jaoks oli see üks hästi loomulik olustikupeegeldus. Ilmselt tollases kontekstis ma ei soovinud sellega otseselt revolutsiooni teha, aga õige pea, kui see lugu välja tuli, saag käima tõmmati. See lugu kõnetas Eesti inimesi laiemalt – Eesti linnade elanikke, linnade ühendusi, poliitikud kasutavad tsitaate sellest loost tänini oma kõnedes ja sõnavõttudes. Kui ma ei eksi, siis isegi mitmed presidendid on viidanud sellele loole. See on kõlanud ikka ja jälle Eesti jaoks olulistel sündmustel, hoolimata sellest, et see esitas võib-olla teatavat pahupoolt meie igapäevaelust,\" rääkis Uusma.\nAnsamblil HU? oli väga kindel esteetika ja oma nägu ning Uusma sõnul ta ka mõnes mõttes siiani seda rolli kannab. Ta nentis, et piire ongi õige keeruline tõmmata ja see, kust algab roll ja lõppeb inimene ise või vastupidi, on popmuusikas laiem küsimus. \"Ühelt poolt popmuusika taotleb loomulikkust, teisalt on seal palju teatraalsust. See on väga vastuoluline žanr. Kindlasti olen see, kes ma olen seal laval, aga seal on ka sellist mängulisust ja mingit piirjoont, kus ma astun kellekski teiseks.\"\nHU? oli edukas ansambel ja Uusma tõdes, et aheldas teda ka veidi. \"Üks kurikuulsamaid näiteid selles vallas on David Bowie, kes läks vastuollu oma erinevate karakteritega ja kogu oma artisti ajaloos vahetas neid rolle. Sealhulgas teda ennast ajas hullumiseni segadusse selle piirjoone kadumine esituse ja päris mina vahel. Ma arvan, et ka minul on olnud see aeg. Seda rolli ma hakkasin esitama viisil, kus ma sellest esitusest ei olnud nii palju teadlik, sellises vanuses ja ajal,\" ütles Uusma.\nHannaliisa Uusmaa \"Plekktrummi\" stuudios\n Autor/allikas: \nKairit Leibold/ERR\nLisaks muusikaga tegelemisele alustas Uusma üsna pea sotsioloogiaõpinguid, kus jõudis soouuringuteni, millega on akadeemiliselt viimase kümne aasta vältel tegelenud. \"Lugedes Judith Butlerit, Foucault'd ja Bourdieud, siis noores minus tekkisid need küsimused, miks ma naisena laval just selline olen ja kas see on minu ainus võimalus. Hoolimata sellest, et ma seda loomingulist protsessi, oma lavapartnereid ja muusika autoreid, seda eriti hästi mürtsuvat biiti, mida DJ Critikal keeras, tohutult nautisin,\" sõnas Uusma.\nUusma ei tööta aktiivselt sotsioloogina, kuid rõhutas, et on sotsioloogiadistsipliini endas kaua kandnud ja tema mõttemaailm ning ühiskonnatunnetus on sellest tõukuv. Sotsioloogiaõpingud panid teda mõtlema, miks ta on just selline ja kui palju on tal otsustusõigust oma välimuse ning eneseväljenduse üle. \"See kutsus mind kõige pealt küsimusi küsima, siis mingil hetkel tekitas protesti, siis kutsus ülesse ise tegema nii, nagu mina tahan ja siis kokkuvõttes rahunema ja vaatama kõigele sellele suure naudinguga, sest kogu HU? ja muud muusikalised eneseväljendusviisid on minu jaoks alati olnud pigem suur nauding,\" tõdes muusik. \nPopmuusikas peegelduvad ühiskondlikud normid\nTollases kontekstis nihestas HU? esteetika mõnes mõttes arusaama tavalisest tüdrukust, keda olime harjunud nägema Eesti popmuusika lavadel. Uusma tõdes aga, et popmuusika patriarhaalsuse normist HU? välja ei astunud – kogu loomingulise poole eest vastutasid mehed. \"Mehed lõid seda muusikat, neid tekste, hoolitsesid kogu tehnilise poole eest. Minu ülesandeks oli olla häälekandja. Ma olin esitaja, mis on täiesti klassikaline traditsiooniline naise roll popmuusikas,\" ütles ta.\nNaiselikkuse kuvand Eestis on midagi, mida kümme aastat tagasi uuris Uusma ise, nüüd on Tallinna ülikooli järeldoktorant Kerli Kirch Schneider naiselikkuse kujutamist eesti popmuusikas uurides jõudnud järelduseni, et kuigi naiselikkuse spekter on tänases popmuusikas avaram, on see valdkond siiski meesdominantne. \"Filosoofiliselt või soouuringute perspektiivist võiks jõuda selleni, et naine kehtestab end läbi selliste praktikate, mida peetakse meestega seonduvaks. Räägitakse edukatest naistest kui munadega naistest, olgu see siis loomine või muu säärane, mis on seni olnud suuresti meeste praktika. Või popmuusikas instrumentide valdamine, nende mängimine laval, väga paljud naised ja tüdrukud õpivad ja mängivad pille, aga millegipärast tänini me ei näe eesti popmuusikas naisinstrumentaliste. Ma olen palju mõelnud, miks ei toimu siin mingisugust muutust,\" tunnistas Uusma.\nHannaliisa Uusmaa \"Plekktrummi\" stuudios\n Autor/allikas: \nKairit Leibold/ERR\nPopmuusika on Uusma sõnul valdkond, mis peegeldab laiemalt ühiskondlikke norme ja väärtusi, tehes seda vahel lausa utreerides – ühelt poolt kuvades konservatiivseid väärtusi ja arhailisi norme, mida on teiselt poolt läbi ajaloo olnud võimalus nihestada ja selle läbi kõnetada arvukalt inimesi. \"Artistid on õigel ajal olnud olemas inimeste jaoks, kes on juba nende tunnetustega neid oodanud. Need manöövrid on alati võimalikud, aga kokkuvõttes popmuusika ajaloole tagasi vaadates on see hoolimata kõigest olnud üks igavesti konservatiivne valdkond väga selgete meesdominantsete normidega. Naine just loojana, mitte esitajana, on ajaloolises vaates nii uus nähtus. Ükskõik millisest loomingulisest valdkonnast me räägime, sealhulgas ka popmuusika maastikul,\" ütles Uusma.\nLähisuhtevägivalla anatoomia\nÜlikooli õpingute ajal hakkasid Uusmad huvitama küsimused võimust ja ehkki ta keskendus sellele, kuidas võim muusikas avaldub, jõudis ta otsapidi Eesti naisuurimus ja -teabekeskusesse, sealt edasi kandideeris tööle võrdsuspoliitika valdkonda, kust teda omakorda ohvriabisse kutsuti. Ohvriabis asus Uusma tööle eluohtlike lähisuhtevägivalla süsteemide juhina, kus ta täna juba kuus aastat töötanud.\nEeskätt on töö ohvriabis näidanud, kui palju tegelikult Eesti ühiskonnas lähisuhtevägivalda esineb. \"Seal on palju juures ka ebaõiglust, mis mind ilmselt on selle teema juures ka hoidnud. Raske on selle ebaõiglusega leppida, eriti kui vägivalla all kannatavad lapsed. Neid juhtumeid, millega mina viimase kuue aasta jooksul tegelesin, on olnud ligi 600 ja see on marginaalne arv, mis üldse jõuab sekkumiseni. Põhimõtteliselt 70-90 protsendil nende juhtumite juures on lapsed, kes näevad süsteemselt seda paarisuhte terrorismi pealt, mis laastab nende vaimu ja tervise,\" rääkis Uusma.\nNii Uusma tiimi kui ka probleemiga seotud ametkondade ühise koostöö ülesandeks oli esiteks see süsteem Eestisse tuua. Eesmärk on, et kui ohver tulevikus kas politsei, prokuratuuri, kohaliku omavalitsuse, naiste tugikeskuse, meditsiinisüsteemi või muu seotud organisatsiooniga kokku puutub, osatakse seal kohe tema märke tähele panna ja suunatakse ta abini. \"Minu ülesanne oli luua nendele spetsialistidele parimad võimalused oma tööks, kes selles parimad on. See on selline mudel, mis kutsub kõik olulised osapooled koostööle. See on spetsiifiline teaduspõhine tööriistakast, mis aitab tuvastada kõrge riskiga lähisuhtevägivalla ohvrid ja pakub hästi süsteemset lähenemist, et neid aidata saaks,\" selgitas Uusma.\nHannaliisa Uusmaa \"Plekktrummi\" stuudios\n Autor/allikas: \nKairit Leibold/ERR\nStatistikaameti välja toodud lähisuhtevägivalla kõrge protsent Eesti ühiskonnas ei tulnud Uusmale üllatusena. Groteskselt öeldes on tal mõnes mõttes süda rahul, sest suured numbrid viitavad ka sellele, et inimene usaldab abipakkuvaid organisatsioone ja ametkondi. \"Tõsi on, et seda vägivalda võiks olla oluliselt vähem ja statistikaameti ning rahvusvahelised uuringud ei ole ka ainsad uuringud. Võib-olla Eestil on arenguruumi, et me suudaks neid erinevatest ametitest tulevaid numbreid paremini üksteisega suhestada. Aga kõik olulised osapooled neid numbreid koguvad ja need on alati tuhandetes, nii et just vaatasin ka üle, et politseis 8000 lähisuhtevägivalla infoteadet ja naiste tugikeskustes iga aasta 2000 naist järjepanu otsib abi. See kõik on ainult marginaalne protsent, mis üldse abini jõuab või mingisugust abi otsib,\" tõdes Uusma.\nMilles peitub vägivalla anatoomia, on aegade ja inimkonna ülene küsimus. Praktilisemas võtmes seisneb see Uusma sõnul kultuuris ja väärtushinnangutes. See on küsimus sellest, kuidas lastele kodus lähisuhtevägivallast räägitakse, kuidas koolis õpetatakse lapsi märkama ja julgema abi küsida, kuidas neid õpetatakse tunnetama oma keha piire ja juurutama teadmist, et mitte keegi teine ei tohi neist piiridest üle astuda ja kui astub, siis on selleks abi olemas. \"Me oleme sellest mõnes mõttes nii kaugel,\" nentis Uusmaa ja lisas, et see on kultuurilise paradigma muutuse küsimus. \"Me normaliseerime veel vägivalda ja ka hiljutised uuringud toovad välja, et üle poole eestlastest peavad seda teemat isiklikuks asjaks, mille puhul abi otsida on raske või tabu ja sealhulgas ka kõrvalseisjad ei taha sekkuda,\" lisas ta, lootes, et ehk tekib võimalus sellest kinnisest ringist ka kunagi väljapääs leida.\nUusma sõnul peaks vältima paralleeli tõmbamist lähisuhtevägivalla ja peretüli vahele. \"Igas tavalises normaalses peres tülitsetakse ja tervelt tülitsemine on täiesti loomulik elu osa, aga tülil ja vägivallal on väga suur vahe. Vägivalla puhul tunneb üks osapool hirmu, ta on allutatud teise inimese otsustest ja tegudest tingituna.\"\n25. novembri on ÜRO nimetanud rahvusvaheliseks naiste vastu suunatud vägivalla lõpetamise päevaks. Ehkki ohvreid on ka meessoost, on Uusma sõnul protsentuaalselt olnud lähisuhtevägivalla ohver alati naise nägu. \"Üldiselt on välja toodud seda, et võimusüsteem \"mees naise suunal\" on tavalisem. Meie maskuliinsuse norm toetab sellist jõulist vägivaldset enesekehtestamist. Meessoost vägivallatsejaid on oluliselt rohkem, aga see ei tähenda seda, et meessoost ohvreid ei ole. See on kindlasti valdkond, millega oluliselt rohkem tegeleda, et iga lähisuhtevägivalda kogev inimene jõuaks abini,\" rõhutas ta.\n\"Võib-olla mehelikkuse puhul on ka see teema, et meie mehelikkuse norm pelgab abi otsimist. Teame, et väärkoheldud alaealisi poisse on palju, neid jõuab ka seksuaalvägivalla abikeskustesse, lastemajadesse, see traumakogemus kandub edasi. Ilmselt seksuaalvägivald pole nii tavaline meeste puhul kui naiste puhul, aga ka seda eksisteerib,\" rääkis ta. Uusma lootus on ühel päeval jõuda selleni, et iga inimene hoolimata oma soost ja seksuaalsest sättumusest, majanduslikust või hariduslikust taustast ja elukohast jõuaks abini. \"Täna see nii ei ole,\" tõdes ta.\nNaiste varjupaikade ja naistevastase vägivallaga aastakümneid tegelenud inimesed on Uusma sõnul oma kogemusest tõukudes jõudnud välja selleni, et lähisuhtevägivald on põlvkondade ülene küsimus, mida mõjutab see,  kus me kasvame ja milliseid suhtemustreid pealt näeme. \"See ei mõjuta mitte ainult inimese vägivaldset käitumist oma iseseisvas elus tulevikus, vaid ka seda, kas naine või mees langeb ise tulevikus ohvriks või valib endale järjepanu katkised suhtemustrid. Lisaks sellele üldisele haridusele, meediale, kultuuriküsimusele, mis seda kahjuks tänapäeval endiselt väga alal hoiab. Seda põlvkondade ülest mustrit on tohutult keeruline läbi lõigata ja sealt see edasi juhtub,\" lausus Uusma.\nKatkistes suhetes kipub korduma nn mesinädalate periood, kus suhteid justkui kokku lapitakse, kuni sama õudus uuesti kordub. \"Ma olen oma kolleege ohvriabis nende tööd pealt nähes niivõrd imetlenud, kuidas nad neid kohutavalt raskes olukorras olevaid inimesi aidates, kes ikka ja jälle nendesse suhtemustritesse tagasi lähevad, leiavad selle jaksu hoolimata kõigest olemas olla. See on kõige olulisem, et inimene julgeks tagasi abi otsima tulla,\" sõnas sotsioloog.\nUusma usub, et vägivallaahelaid on võimalik murda. \"Seda tööd poleks võimalik tehagi, kui sa ei usuks sellesse, et nende mustrite läbilõikamine on võimalik. Alles hiljuti mul oli võimalus kohtuda ühe ellujääjaga, nõnda nimetatakse neid, kes on sellest akuutsest seisundist suure töö tulemusena välja tulnud. Mõtlesin, et see ongi see, miks me oma tööd teeme. See on võimalik,\" kinnitas ta.\nUsk paremasse homsesse\nUusma vanavanaisa Arnold Susi oli Otto Tiefi valitsuse haridusminister, tema vanatädi Heli Susi aga tõlkija ja saksa keele õpetaja, kes tegi läbi küüditamise ja pakkus hiljem peavarju Aleksandr Solženitsõnile, kes kirjutas sellel ajal oma \"Gulagi arhipelaagi\". Oma vanatädiga oli Uusma ääretult lähedane. \"Ta oli loomult mõtleja,  filosoof ja tulihingeline vabadusvõitleja, kõikide vabaduste eest. Ta luges meile õhtuks Lõuna-Eesti suvedes ette oma päevikuid, mida oli illustreerinud Siberis Olev Subbi. Vaatasime neid pilte ja ta luges aastaid neid päevikuid meile ette vaheldumisi Eesti luulega. Ma olen selle üle väga tänulik, et ma olen nende lugudega üles kasvanud,\" ütles ta.\nHannaliisa Uusmaa \"Plekktrummi\" stuudios\n Autor/allikas: \nKairit Leibold/ERR\n\"Sealjuures pean ütlema, et tänu nendele lugudele mu sisemaailm teab täpselt, mis juhtus ja oskab hinnata seda, mis täna on,\" lausus Uusma. Tema sõnul leidis Heli Susi igasugustest õudustest alati üles ankrud. \"Selles kõiges oli väga palju ellujäämisinstinkti ja parema homse uskumise võimalikkust alati. Olgu selleks Siberi Gulagis moonipõllud ja taigad või inimsuhted ja armastus, kõik see, mis selles õuduses hoolimata kõigest inimesele omasel moel paralleelselt eksisteeris. Tema oskas seda eriti suureks luua ja sellest oma ellujäämisvitamiini saada.\"\nUusma mainis, et oma lugude rääkimine oli Heli Susile kui traumateraapia. \"Väga paljud eluloouurijad ja traumaspetsialistid on välja toonud, et on terve hulk inimesi, kes taolistest sündmustest ei suuda mitte kunagi rääkida, see on nende viis selle kõigega hakkama saada, aga on teine hulk inimesi, kes kasutavad rääkimist nende sündmuste, mälestuste läbi töötamist traumateraapiana. Ma arvan, et Heli puhul oli midagi sellist ka selles kõiges, lisaks see vabadusvõitluse moment ka alati, et eestlased teaksid, kust nad tulevad, mille üle täna rõõmu tunda ja kuhu edasi liikuda,\" ütles ta.\nUusma arvates leiab Iga põlvkond oma ankrud ja tuleb raskustest läbi. Igipõline küsimus on aga, kui palju oskame eelnevatelt põlvedelt tarkust kaasa võtta. \"Kindlasti teataval määral oskame, aga seda iseenda kogemust ja oma ankruid peab igaüks ise suutma leida. Võib-olla sellele juhatavad need möödunud aegade lood ka, seepärast ongi oluline neid elus hoida.\"\nAleksandr Solženitsõni perioodist Uusma peres võiks tema sõnul eraldi saate teha. \"Gulagi arihipelaagi\" käsikirjad olid nõukogude aja vältelt peidus nende maakodus, Solženitsõn ise elas Uusma pere juures. Lisaks suurele loole, mis päädis ka Nobeli kirjanduspreemiaga, mäletab Uusma lapsepõlvest toredaid argiseiku. \"Ma mäletan, kuidas mu isa niitis muru Solženitsõni särgiga ja kõik see, mis selle olmega kaasas käis,\" sõnas ta.\nHeli Susi ja Aleksandr Solženitsõni kontakt katkes, kui Solženitsõn läks tagasi Venemaale ja tema maailmatunnetus varasemaga muutus. \"Nii palju, kui mina olen aru saanud, siis tema nõukogude režiimi kriitilisus säilis, küll aga ta võttis üle sellise vene imperialistliku utopismi või ihaluse, mis Helile ei sobinud ja väga suurele osale vabast maailmast,\" rääkis Uusma.\nHeli Susi oli jäägitu Eesti Vabariiki uskuja ja Uusma sõnul tuli usk parema homse võimalikkusesse talle emapiimaga kaasa. Ta usub sellesse ka ise. \"Ma usun, et sellest on alati põhjust rääkida, aga selle nimel tuleb ka tegutseda, kasvõi selle sama lähisuhtevägivalla kontekstis. Parem homne on raske tekkima, kui me ei märka, ei usu, ei teadvusta niivõrd keerulisi ühiskonda hävitavaid ja õõnestavaid probleeme. Üks osa sellest võiks olla see, et pane oma lähedast tähele. Hea ja turvalise lähisuhte põhialuseks on teadlikkus iseenda piiridest, omades seda pagasit ja teadmist, mis ei võimaldagi kellelgi teisel nendest piiridest üle astuda,\" rääkis ta.\nKultuurisoovitus.\n \"Minu kultuurisoovitus on temaatiline, see on Jan Kausi kirja pandud ja Flo Kasearu kujundatud \"Vangerdused\". Võikad muinasjutud, mis võtavad ääretult filigraansel ja kohati isegi kelmikal moel, nii kummaline kui see sõna selles kontekstis ka ei tundu, kokku Eesti naiste lähisuhtevägivalla lood Pärnu naiste varjupaigast,\" sõnas Uusma.\n "
        },
        {
          "päis": "Eesti Ühendatud Vasakparteist saab erakond Vasakpoolsed",
          "sisu": "Eesti Ühendatud Vasakpartei muudab oma nime ning valib veebruaris toimuval üldkoosolekul uued juhtorganid.\n \nErakond kirjutab kodulehel, et Eestimaa Ühendatud Vasakpartei juhatus on valmistamas ette tegevuskava erakonna tegevuse ajakohastamiseks, et erakonnast kujuneks \"tõsiseltvõetav alternatiiv vasakpoolsete vaadetega valijate jaoks\".\n\"Tegevuskava nimetus on Vasakpoolsed 2.0 ning selle eesmärgiks on kujundada Eestimaa Ühendatud Vasakparteist tugev vasakpoolne jõud Eesti poliitikamaastikul – Erakond Vasakpoolsed,\" seisab erakonna kodulehel.\nEestimaa Ühendatud Vasakpartei liikmete üldkoosolek toimub 2024. aasta 3. veebruaril. Valitakse erakonna juhatus ja esimees. Samuti kinnitatakse erakonna programm ning põhikirja muudatused.\nErakonna kodulehel on praegu märgitud erakonna poliitikajuhina Jane Priimägi.\nHarju maakohtu määrusega on erakonna juhatuse asendusliikmeks määratud Keijo Lindeberg, kes ise on hoopis erakonna Parempoolsed liige.\nJuhatuse liige: äkki erakond vajaski käivitamiseks parempoolset vaadet\nLindeberg ütles ERR-ile, et ta ei näe selles probleemi, et üht erakonda juhtides kuulub ta teise erakonna ridadesse.\n\"Ühte rolli ma täidan kui advokaat, teist kui eraisik. Advokaadi töö on esindada klienti, antud juhul on kliendiks erakond. Mina kui juhatuse asendusliige olen ikkagi eelkõige organisatoorne juht,\" lausus ta.\nERR küsis, kas ei tundu kurioosne, et üks Parempoolsete liige toimetab vasakpoolsete erakonna juhtkonna ridades. \"Äkki see erakond vajaski sellist parempoolset vaadet, et need asjad korda saada. See erakond on ju olnud siin suhteliselt problemaatilises seisus juba aastaid. Ongi hea, et on natuke teistsuguse vaatega inimene juhtimas, äkki siis läheb erakond tööle ka,\" vastas Lindeberg.\nLindeberg rõhutas, et on küll Parempoolsete liige, aga mitte kuigi aktiivne. Samuti ei kuulu ta kuhugi esinduskogusse ega kandideerinud ka riigikogu valimistel.\nLindeberg rääkis, et erakonna vahetamise peale ta mõelnud ei ole. \"Minu maailmavaadet näitab ikkagi see, millise erakonna liige ma olen, aga enda juhatuse liikme rolliga olen ma väga rahul, on täitsa põnev,\" sõnas ta.\nErakonna tuumik tekkis kommunikatsioonijuhi konkursist\nLindeberg rääkis, et on võtnud tööle kommunikatsioonijuhi ja lisaks loonud erakonnale tuumiku, kes tegeleb poliitilise sisuga.\n\"Kui ma augustis sain erakonna juhatuse liikmeks, siis kuskil septembris sain hakata ülesandeid täitma. Minu esimene ülesanne oli leida inimene, kes sisemise poolega tegeleb, ehk kommunikatsioonijuht. Ja tegelikult see tänane tuumik ongi tekkinud läbi kommunikatsioonijuhi tööle kandideerimiste,\" rääkis Lindeberg.\nLindeberg ütles, et erakonna poliitiline soov on olla Eesti esimene ja ainukene vasakpoolne erakond. Tema sõnul on erakond seisukohal, et täna Eestis ühtegi teist vasakpoolset erakonda ei eksisteeri. \"Kui me näiteks vaatame sotse, siis sotsid on niivõrd-kuivõrd vasakpoolsed, kuni Reformierakond teeb neile ettepaneku sõlmida koalitsioonileping. Pärast seda jääb maailmavaade tagaplaanile,\" lausus Lindeberg.\nKõige lähedasemaks konkurendiks peab Lindeberg Vasakpoolsetele Eestimaa Rohelisi.\nVasakpoolsed Eesti välis- ka julgeolekupoliitilist kurssi kahtluse alla ei sea\nLindeberg rääkis, et näiteks praegust Eesti välis- ja julgeolekupoliitilist kurssi erakond kahtluse alla ei sea. \"Pigem on meie teemad sisepoliitilised, sellise vähemkindlustatud ja tavalise tööinimese tähelepanuta jätmine,\" sõnas ta.\nTa lisas, et täna on erakond võtnud suuna, et keskenduda nooremale valijale vanuses 20 kuni 30.\nLindebergi volitused juhatuse liikmena lõppevad hetkel, kui juhatus saab valitud.\n Äriregistri andmetel on 21. novembri seisuga erakonnas 559 liiget.\n "
        },
        {
          "päis": "Panthers kasutas ära konkurentide kingitused",
          "sisu": "Jäähokiliigas NHL astus Florida Panthers sammu idakonverentsi tipule lähemale, saades kodujääl 5:3 (2:2, 2:1, 1:0) jagu Edmonton Oilersist.\n \nPanthersi jäi külaliste vastu kiiresti kaotusseisu, kui avaveerandi alguses viskasid värava Connor McDavid ja Evander Kane. Carter Verhaeghe ja Niko Mikkola tabamused tõid küll võõrustajale ajutist leevendust, kuid McDavidi teine värav viis Oilersi teise perioodi alguses taas juhtima.\nRohkem eksimusi Panthers endale ei lubanud ning järelejäänud mänguaja jooksul hoolitsesid lõppseisu eest Mikkola, Kevin Stenlund ja Sam Bennett. Sergei Bobrovski tegi võitjate väravas 25 tõrjet.\n\"Lõppkokkuvõttes kerkisid täna esile mängijad, kes tavaliselt nii tihti skoori ei tee. Eetu (Luostarinen), Anton (Lundell) ja Sam (Reinhart) said liiga kahe parima ründaja (McDavid ja Leon Draisaitl) ohjeldamisega väga hästi hakkama,\" ütles Panthersi juhendaja Paul Maurice.\nPanthers tõusis idakonverentsis teist-kolmandat kohta jagama New York Rangersiga ning vähendas vahet esikohal oleva Boston Brunisiga. Nii Rangers kui ka Bruins pidi läinud ööl vastu võtma kaotuse.\nRangers jäi võõrsil alla Dallas Starsile 3:6 (1:0, 1:1, 1:5). Kodumeeskonna võitu andis suurima panuse soomlane Roope Hintz ühe värava ja kahe resultatiivse sööduga. Bruins tunnistas võõrsil lisaaja järel Tampa Bay Lightningu 5:4 (1:1, 1:0, 2:3, 1:0) paremust. Sealjuures jõudis Lightning normaalajal viigini alles viis sekundit enne mängu lõppu, kui värava viskas Steven Stamkos. Lisaajal otsustas mängu saatuse Brandon Hageli tabamus.\nTeised tulemused:\nNashville Predators - Colorado Avalanche 4:3\nArizona Coyotes - Los Angeles Kings 1:4\nSeattle Kraken - Calgary Flames 3:4\nVancouver Canucks - San Jose Sharks 3:1\n "
        },
        {
          "päis": "Saksa valitsus otsib kiirkorras 60 miljardit eurot",
          "sisu": "Saksa valitsus asus 60 miljardi euro otsingutele ning lükkas edasi isegi järgmise aasta riigieelarve vastuvõtmise pärast eelmise nädala valitsusele ebasoodsat kohtuotsust. Vastuolud valitsuse sees tähendavad, et lahenduse leidmine käib vaevaliselt.\n \nProbleem tekkis siis, kui Saksa põhiseaduskohus tunnistas eelmisel nädalal põhiseadusvastaseks 60 miljardi euro suunamise koroonapandeemia aegsest fondist roheinvesteeringute fondi. Raha tuli seaduse järgi kasutada üksnes pandeemia tagajärgedega tegelemiseks.\nPärast kohtuotsust peab riik kas vähendama fondi mahtu või leidma vahendid mujalt. Kokku moodustab kohtu poolt keelatud rahastus üle neljandiku 2024. kuni 2027. aastani rohetoetuste jagamisele keskenduva fondi mahust.\nLiberaalide (FDP) juhist Saksa rahandusminister Christian Lindner oli kohtuotsuse üle rõõmus, kuigi ta tunnistas, et see tähendab vähem raha majanduse rohelisemaks tegemiseks, \nvahendab Euractiv.\n\"Me oleme nüüd sunnitud moderniseerima majandust vähemate avalike toetustega. See tähendab vähem bürokraatiat, nutikamat administreerimist, tehnoloogiasõbralikkust ning erakapitali mobiliseerimist,\" ütles Lindner.\nSamuti on rahandusminister vastu sellele, et maksutõusudega leida puudu olevaid vahendeid.\nRohelisest majandusminister Robert Habeck oli kohtuotsuse ja Lindneri kommetaaride suhtes kriitiline. Ta toonitas, et USA, Hiina ja Lõuna-Korea kõik subsideerivad rohelist üleminekut tööstuses ning investeeringud tulevad alles siis, kui riik neid toetab.\n\"[Ilma nende toetusteta] Saksamaal hakkab olema vähem CO2 heitmeid, kuid mitte seetõttu, et meil oleks roheline tööstus, vaid seetõttu, et meil ei oleks üldse enam mingit tööstust,\" ütles Habeck.\nVeel üks lahendus vahendite leidmiseks oleks leevendada Saksamaa põhiseaduses sätestatud võlareeglit, mille järgi tuleb riigieelarve koostamisel püüelda eelarvetasakaalu poole. Maksimaalselt on lubatud vastu võtta 0,35 protsendini sisemajanduse koguproduktist ulatuva puudujäägiga eelarve.\nKuid seegi lahendus pole tõenäoline, sest rahandusminister Lindner seda ei toeta. Samuti nõuaks põhiseaduse muutmine kahte kolmandikku Saksa parlamendi Bundestagi koosseisu häältest ehk opositsiooni toetust. Kuna peamine opositsioonierakond Kristlik-Demokraatl Liit (CDU) reformi ei toeta, ei saaks seda ellu viia isegi Lindneri nõusoleku saavutamise puhul.\nÜhtlasi on valitsuse juhtiv jõud sotsiaaldemokraadid vastu rahastuse otsimisele sotsiaalvaldkonna või muude valdkondade kärpimise arvelt.\nViimane võimalus, mida pole seni ükski võimupartei otseselt välistanud, on kriisiolukorra välja kuulutamine ning ajutiselt võlareegli kehtivuse peatamine järgmise finantsaasta ajaks. Sellist võimalust kasutati 2020. kuni 2022. aastani koroonapandeemia ja Ukraina sõja tõttu.\nKuigi majandusminister Habeck nõuab nimetatud võimaluse kasutamist, pole sellega seni nõustunud rahandusminister Lindner, kes väidab, et kuna Euroopa Liidu eelarvereeglite erand lõpeb 2024. aastal, siis mujal Euroopas ei vaadelda praegust olukorda kriisina.\n "
        },
        {
          "päis": "Mart Sander: minu jaoks näitab muusika väärtust ainult aeg",
          "sisu": "Nelja-aastaselt tahtsin saada filmirežisööriks ning 14-aastaselt armusin muusikasse, mis on mind saatnud kogu elu, rääkis Mart Sander saates \"Heli nälg\". Vahel meeldib talle oma lemmikajastu muusika sisse üleni ära kaduda, sest seal tunneb ta end nagu kodus.\n \n\"Olen läbinisti Tallinna poiss, sündinud ja elanud praktiliselt kogu elu ühes ja samas piirkonnas, algul Sakala tänaval, nüüd Tõnismäel,\" meenutas Sander. \"Olin selline laps, kes tahtis kogu aeg kodus olla, lugeda ja Soome televisiooni vaadata. Need olid minu jaoks väga viljakad ajad, vanemad olid palju tööl.\"\n\"Kõige põnevamad filmimälestused ongi õhtustest aegadest, kui mu vanemad olid tööl ja Soome TV näitas mõnda õudusfilmi. Siis kogesin esimest korda tunnet, et tahtsin põgeneda õudusest eemale, aga samas väga seda ka vaadata. Neid tundeid otsin tänase päevani filmi puhul ikka uuesti ja uuesti.\"\n\"Nelja-aastaselt küsiti mu käest, kelleks tahan saada ja ma vastasin, et kirjanikuks ja filmirežissööriks. Rohkem imestati siis selle üle, et kuidas ma suudan nii raske sõna välja öelda ning miks ma ei taha filmistaariks saada.\"\nIsa avas ukse lemmikmuusika ajastusse \nSanderi ema tegeles klassikalise muusikaga, isa armastas džässi ja oli ka suur tehnikahuviline. \"Meil oli kodus palju salvestustehnikat,\" meenutas Sander. \"Kui olin 14-aastane, tuli isa ühel hommikul koju, kaasas mingi LP, mille ta kuskilt ostnud oli ja millega mind hommikul üles togis, öeldes, et kas tahad kuulata 30-ndate tantsumuusikat. Läbi une tundus, et see mulle kohe üldse ei meeldi. Kui isa plaadi aga plaadimasinasse pani, oli mul sekundiga selge, et see ongi see, mida olen otsinud. See oli BBC tantsuorkester Henry Halli juhatusel. See muusika on mind saatnud sellest ajast alates.\"\nSander meenutas, et tal on muidki ajastuid, kus tunneb end nagu kodus. \"Need on ajastud, kuhu ma lähen vahel sisse, ja kust keegi mind ei leia, väike isiklik labürint. 19. sajandi muusika, keskaeg, Hollywoodi filmimuusika kuldaeg. New York ja Broadway meeldivad mulle samuti väga. Esimest korda käisin Ameerikas 2015. aastal ja mulle kohe tohutult meeldis. Olen oma näidendiga Broadwayl ka esinenud.\"\nTeisi lapsi näha ei tahtnud\n\"Mind õpetati hästi varakult lugema ja kirjutama, et mul oleks midagi teha. Mida see laps ikka teeb, kui vanemad on ära,\" ütles Sander. \"Teisi lapsi ma näha ei tahtnud, olin individualist. Ema luges mulle ette lasteraamatuid, aga need tüütasid mind üsna ruttu ära. Koolis olin alati kirjandusõpetajate lemmik, sest kogu kohustuslik kirjandus oli mul läbi loetud. Suurim töö oli murda läbi Balzaci kogutud teostest, mis mulle tõepoolest väga meeldisid. See ajastu ja inimsuhted, mida seal lahatakse. See oli nii kerge lugemine minu jaoks.\"\nReaalainetes ei tunne Sander end üldse mugavalt. \"Matemaatika muutus mulle kiirelt raskeks, see pole üldse minu ala. Kolmandast klassist alates olen sellega kuhugi taha lohisema jäänud. Olen aga mõelnud, et tänapäeva noortele muusikutele võiks matemaatika huvitavaks teha just tänu sellele, et see toimib samadel alustel kui muusika.\"\n\"Muusikaõpinguid alustasin viiuli mängimisega, mis jäi aga pooleli, sest mul on väga hea kuulmine, aga puhtad toone ei suutnud ma viiuliga välja võtta ja seda oli päris kole kuulata.\"\nImeline ballett on tohutult räpane spordiala\nÜsna noorena sai Sander aru, et ta ei taha olla Estonia teatri tolmuses orkestriaugus viiuldaja, vaid just laval valgusvihus särada. \"Pärast 3. klassi võeti lapsi balletikooli,\" meenutas Sander. \"Tahtsin väga katsetele minna ja sain ka sisse. Tol ajal oli sinna kooli palju soovijaid, nüüd ei ole enam populaarne ei klassikaline ballett ega klassikaline muusika. Aga ballett ka mulle ei sobinud, sest sain aru, et see, mis saalist vaadates lavalt paistab, ei ole päriselu. Imeliselt õhuline ja kerge tants on tegelikult tohutult räpane spordiala. Ja ka füüsiliselt raske ala, mis rikub tervist.\"\nEsimesed lavaesinemised jäävad aega, mil Sander õppis muusikakeskkoolis klaverit. \"Muusikakeskkoolis meid lausa drilliti, kogu aeg pidi esinema, vastutahtsi ja nutuga.\"\nSander meenutas hetke, mil ta esimest korda lavalummusesse jäi. \"See oli pioneerilaagris, laulsime laval ühe kvartetiga. Pärast esinemist läksid kõik teised lavalt ära, aga mina mitte, lihtsalt seisin seal lummuses. Kõik naersid ja pärast teised mõtlesid, et ma tegin nalja, aga ei teinud. See tunne valdab mind sageli nüüdki, kui pärast etendust kardin kinni langeb. Need on magusad hetked, mida vaataja enam ei näe.\"\nPoisina sündimine on suur eelis\n\"Ma ei olnud lapsena mingi tähelepanuväärne vokalist, olin stabiilne kooriliige, mind ei pandud kunagi soolosid laulma,\" meenutas Sander. \"Balletikoolis oli muusikaline haridus väga nõrk, toodeti täiesti rütmivabasid inimesi, sellega lihtsalt ei tegeletud. Minu areng muusikuna balletikoolis seiskus. Läksin paariks aastaks elukohajärgsesse kooli, Reaalkooli, kus minu õpetajaks sai Tiina Palm. Tema aitas mind järje peale tagasi ja sain Otsa kooli sisse.\"\nSanderi sõnul on ta mitmel korral koolidesse sisse saades tundnud, et tema suur eelis on see, et ta on poiss. \"Läksin Otsa kooli koorijuhtimist õppima, sest ükski poiss sinna minna ei tahtnud. Klassis oli kaheksa tüdrukut ja mina. Dirigeerimine mind eriti ei huvitanud, aga sellest on mul hilisemas elus kasu olnud. Pean ütlema, et ka koorimuusika ei olnud minu jaoks eriti huvitav, samuti estraadimuusika, kuhu kõik poisid trügisid, ei huvitanud mind absoluutselt.\"\n\"1984. aastal alustas Modern Fox, millega mina liitusin aasta hiljem,\" meenutas Sander. \"Soomes oli Fox väga edukas, kuni suure majandussurutiseni, kus bändi suure kuulsuse aeg otsa sai.\"\n\"21. sajandi muusika ei huvita mind üldse,\" ütles Sander. \"Nüüdismuusika on minu meelest kohutav sõna. Kõlab nii nagu muusika oleks ajaleht, mingi kaduv asi, mis on järgmisel päeval juba vananenud, sest järgmine nüüdis-uudistoode tuleb asemele. Minu jaoks näitab muusika väärtust ainult aeg.\"\nIseendale kõige odavam töötegija\nSanderi sõnul on film tema jaoks nii oluline, sest koondab kõiki tema lemmikvaldkondi – muusikat, teatrit, kirjandust ja kunsti. \"Oma projektide puhul teen ma tavaliselt kõike ise,\" ütles Sander. \"Kõigepealt lihtsalt majanduslikel kaalutlustel, sest ma olen kõige odavam tegija, keda ma tunnen, ma ei maksa endale eriti midagi ja teiseks, ma vist ei usalda kedagi.\"\n\"Mul on endal konkreetne nägemus, kuidas miski välja peab nägema ja mul on tohutult raske sellest lahti lasta. Näiteks stsenaariumit kirjutades kujutan ma ette konkreetset võttepaika ja ma lähen hulluks, kui ma hiljem sellist võttepaika kuskilt ei leia, sest ilmselt sellist kohta polegi olemas. Sellepärast ma üksinda töötangi.\"\n "
        },
        {
          "päis": "Novembris ületas temperatuur esimest korda kahe lisakraadi piiri",
          "sisu": "Reedel, 17. novembril, oli maailma keskmine temperatuur esimest korda mõõtmisajaloos tööstuspöörde-eelsest üle kahe kraadi soojem, teatas Euroopa Liidu kliimamuutuste talitus Copernicus. Talituse sõnul oli ilmselt rekordiliselt soe ka järgnenud laupäev.\n \n​Ehkki aasta pole veel läbi, mahtus sellesse mitme kuu jagu erakordseid ilmastikuolusid: põudasid, maastikupõlenguid ja torme. Samuti kujuneb 2023. aasta eeldatavasti senise mõõtmisajaloo kõige kuumemaks aastaks. Copernicuse värske analüüs osutab, et 17. novembril oli maamuna keskmine õhutemperatuur 1850.–1900. aasta keskmisest temperatuurist ehk tööstuspöörde-eelsest ajast 2,07 °C kõrgem, vahendab \nScienceAlert\n.\n​Esialgsetest mõõtmisandmetest nähtub, et rekordiliselt soojaks kujunes ka järgnenud laupäev. Copernicuse teatel ületas temperatuur 18. novembril tööstuspöörde-eelset keskmist umbes 2,06 °C võrra. Teenistus kinnitab laupäevase mõõtmistulemuse ametlikult teisipäevaks.\nIsegi piiri ajutine ületamine on sümboolse tähendusega. Pariisi kliimaleppes seadsid riigid 2015. aastal sihi jääda üleilmse keskmise temperatuuri tõusuga võrreldes tööstuspöörde-eelse ajaga selgelt alla 2 °C. Toona oli lootus, et maamuna temperatuuritõus jääb sajandi lõpuks 1,5 °C piiresse.\nÜksikud enam kui 2 °C tööstuspöörde-eelsest keskmisest soojemad päevad ei tähenda samas veel tingimata, et Pariisi kliimaleppe eesmärk libises juba käest. Kliimalepe puudutab aastakümnete jooksul mõõdetud keskmist õhutemperatuuri. Siiski hoiatavad ÜRO keskkonnaprogrammi eksperdid, et eesmärgi piir terendab silmapiiril.\nKliimaeksperdid soovitavad, et maailm võiks üritada hoida temperatuuritõusu võimalikult väiksena. Mida rohkem kraade keskmisele lisandub, seda sagedamini esineb maailmas kuumalaineid, superorkaane ja seda enam sulavad liustikud. \nEksperdid määratlevadki soojenemist kui 30 aasta üleilmse keskmise temperatuuri tõusu võrreldes 1850–1900 aastate keskmisega. Praegu hindavad nad, et maailm on algtasemest pea 1,2 °C soojem.\nEsimene 2 °C piirist soojem päev pole sel aastal ainus kliimarekord. Alates juunist olid kõik kuud 2023. aastal senise mõõtmisajaloo kõige soojemad. Sealhulgas kujunes ka oktoober üle maailma enneolematult soojaks. Copernicuse teadlaste sõnul on pea täiesti kindel, et 2023. aasta kujuneb soojemaks senisest rekordsoojast 2016. aastast.\nPariisi kliimaleppes võrreldakse õhutemperatuure tööstuspöörde-eelse ajaga. Samas saavad teadlased puude aastarõngaste ja jääsüdamike põhjal võrrelda praegu toimuvat ka aastatuhandete taguse ajaga. Selline võrdlus näitab, et käes võib olla inimajaloo kõige soojem aeg: ilmselt pole maamuna keskmine temperatuur nii kõrge olnud viimase 100 000 aasta jooksul.\n​Tänavune oktoober oli tööstuspöörde-eelsest ajast umbes 1,7 °C soojem. Jaanuarist novembrini on keskmine üleilmne temperatuur olnud võrreldes 1850.–1900. aastate perioodiga 1,43 °C soojem. Samuti teatas ÜRO keskkonnaprogramm oma hiljutises raportis, et oktoobri alguse seisuga on tänavu juba 86 päeval olnud temperatuur 1,5 °C tööstuspöörde-eelsest kõrgem.\n "
        },
        {
          "päis": "Marten Kokk: Ukraina ja Moldova tee Euroopa Liitu",
          "sisu": "Euroopa Liidus üldiselt tekkinud kiiresti konsensus laienemise vajalikkuse osas, et vältida konflikte Euroopa piiridel ja et Venemaal oleks raske meie naabruses asuvaid riike destabiliseerida, kirjutab Marten Kokk.\n \nVenemaa agressioonisõda Ukraina vastu on kestnud rohkem kui 600 päeva ja ööd. Sõda, mille puhkemist paljud ei pidanud tõenäoliseks veel 2022. aasta 23. veebruari õhtul, ehkki kõik märgid sellele viitasid.\nSamuti ei peetud ilmselt kusagil realistlikuks, et Ukraina võiks saada 2023. aastal Euroopa Komisjonilt soovituse\n Euroopa Liiduga liitumiskõneluste alustamiseks\n. Keeruline detsembrikuine ülemkogu on veel ees, kuid siiani on asjad kahtlemata liikunud õiges suunas ja kiiresti.\nSõjad on ettearvamatud asjad, samuti nende katalüseeriv mõju välispoliitilistele arengutele. Tegelikult antud juhul ka Euroopa Liidu mõtlemisele endast kui geopoliitilisest nähtusest. Üksikasjades on loomulikult arvestatavaid erimeelsusi ja leidub kindlasti neidki, kes arvavad näiteks, et territoriaalsete järeleandmiste hinnaga Ukrainas võiks kiiremini rahukõnelusteni jõuda. Suures pildis on toetus Ukraina püüdlustele siiski püsinud tugev ja palju on hakatud mõtlema sellele, kuidas Euroopat nende kriiside valguses üheskoos tugevamaks reformida.\nEuroopa Liidus on üldiselt tekkinud kiiresti konsensus laienemise vajalikkuse osas, et vältida konflikte Euroopa piiridel ja et Venemaal oleks raske meie naabruses asuvaid riike destabiliseerida. Kui naabritel läheb halvasti, läheb ka meil halvasti. Ebastabiilsus naaberriigis võib kergesti üle piiride kanduda.\nLisaks poliitilisele dimensioonile on siin muidugi kolossaalne majanduslik mõju ühtse siseturu toimimisele ning palju küsimusi, kuidas selline laienev liit peaks funktsioneerima, kui liikmeid saab olema praegusest kolmandiku võrra enam.\nOht, et senised probleemid võimenduvad, on muidugi olemas. Sestap lepiti ka Euroopa Ülemkogu kohtumisel sel sügisel Granadas kokku, et laienemise võimaldamiseks käivitatakse samaaegselt ka Euroopa Liidu reformiprotsess.\nMajanduslikud mõjud\nEsmalt laienemise majanduslikust mõjust. Euroopa Liidu siseturg kasvaks oluliselt juba ainuüksi Ukraina liitumisega, praeguselt 447 miljonilt eurolt üle 480 miljoni euroni. See tähendab esmajoones rohkem tarbijaid ja töökäsi ning uusi investeeringuvõimalusi kasvavasse majandusse. Kuigi Ukraina on sõjas olev riik, on ta siiski suutnud oma majanduse stabiliseerida ning järgmiseks aastaks ennustab rahvusvaheline valuutafond (IMF) Ukrainale isegi rohkem kui neljaprotsendilist majanduskasvu.\nKui Ukraina saab osaks Euroopa Liidu siseturust, on neil võimalik oma majandust aga juba päris kiiresti kasvatada, sest juba loomulik konvergents aitab kõvasti kaasa. Eesti majandus kasvas alates Euroopa Liiduga liitumisest pea 3,5 korda ning keskmine palk on kasvanud 2004. aasta 466 eurolt peaaegu 2000 euroni. Sama on juhtunud Poolas. Poola ja Ukraina on aga oma olemuselt päris sarnased riigid, olles umbes sama suured ja kõrgelt haritud rahvaga.\nKindlasti on olemas potentsiaal, et Ukraina jõuaks paarikümne aastaga Poola tasemele ja sellest oleks võita meil kõigil. Ukraina on muidugi tuntud ka oma maavarade ja suure tööstuspotentsiaali poolest. Seega stabiilsetes oludes võiks see \"järelevõtmine\" toimuda isegi kiiremini. Lisaks on Euroopa Liitu sõja algusest praeguseks vastu võetud ligi kuus miljonit Ukraina põgenikku ehk siis ligi 15 protsenti Ukraina rahvastikust on juba Euroopa Liidus.\nEesti tööturule on edukalt integreerunud kümned tuhanded ukrainlased ja tööjõu vaba liikumine toovad kindlasti ka tulevikus leevendust meie endi kitsaskohtadele erinevate erialaspetsialistide palkamise võimaluste osas.\nUkraina edukateks reformideks on vaja muidugi Euroopa Liidu poolset tugevat toetust, nii poliitilist kui ka rahalist ning ühemõttelist kinnitust, et see teekond saab mõistliku aja jooksul läbi ning lõpptulemuseks on täieõiguslik Euroopa Liidu liikmelisus.\nMa kaldun arvama, et sellest tegelikult ei piisa, me peame lisaks võimaldama inimestel kasutada Euroopa Liidu liikmelisusega kaasnevaid hüvesid varem, juba enne täisliikmeks saamist. Peaksime ehk avama lähiaastatel kandidaatriikidele rohkem rahalisi vahendeid ja EL-i programme alates Erasmuse programmi rahastamisest kuni igapäevaelu küsimusteni nagu seda on EL-i mobiilside rändlustasud.\nSuuri vastuolusid ma siin põhimõttelistes küsimustes tegelikult ei näe, kuid siseturul nende muutustega kaasnev vajab kindlasti mitmes liikmesriigis veel seletamist ja harjumist, ka üleminekuaegu. Ukraina suudab toota mitmeid asju väga kvaliteetselt ja odavalt ning Euroopa ettevõtjad peavad sellega kohanema. Tarbijale on see muidugi puhas võit.\nSama kehtib kokkuvõttes ka Moldova ja Gruusia kohta ning loomulikult kehtivad liitumise poolt kõnelevad argumendid ka Lääne-Balkani riikide kohta.\nPoliitilised mõjud\nRahvusvaheliste organisatsioonide ja erinevate liitude puhul on oluline ka nende tegutsemisvõime. Teise maailmasõja järgsel ÜRO ülesehitamisel tehtud vigu näeme paraku praegu selgelt. Lihtsalt liikmete lisamine organisatsiooni ei too kaasa mingit kvalitatiivset positiivset hüpet selle organisatsiooni tegutsemisvõimes. Näiteid vetoõiguse kuritarvitamisest on külluses.\nDiskussioon selle üle on Euroopa Liidus algamas ja kindlasti ei lõpe see samas kohas, kus me oleme praegu. See tähendab, et ka Eestis peame mõningaid oma üsna väljakujunenud seisukohti vähemalt uuesti arutama, kui mitte muutma.\n\"Ka Eesti peab mõtlema, millised on meie ettepanekud suurema komisjoni töö korraldamiseks, sest selge on, et 36 volinikuga ei saa jätkata.\"\nSaksamaa välisminister Annalena Baerbock ütles hiljuti, et Saksamaa peaks harjuma mõttega, et ajutiselt tuleb hakkama saada näiteks ilma oma volinikuta Euroopa Komisjonis. Ka Eesti peab mõtlema, millised on meie ettepanekud suurema komisjoni töö korraldamiseks, sest selge on, et 36 volinikuga ei saa jätkata.\nSamuti on erakordselt oluline, kuidas kujuneb Euroopa Liidu ühine välis- ja julgeolekupoliitika. Kas 36 liikmesriiki suudaksid säilitada kohati juba praegu problemaatilise üksmeele, kui igaühel on vetoõigus? Selge see, et mõnes küsimuses on sel puhul erakordselt keeruline mingilegi arukale üksmeelele jõudmine, ka sõda Lähis-Idas on selle näiteks. Seega on tegelikult siiski vaja leida sobiv meetod, mis võimaldaks strateegilisi valikuid teha ja Euroopa Liidul ennast geopoliitilistes küsimustes kehtestada.\nVahel kurdetakse, et Eestil on raskusi oma rahvuslike huvide defineerimisel. See on tegelikult tõsi: mõned inimesed Eestis näiteks arvavad, et ainuvõimalik on ehitada oma energeetiline iseseisvus põlevkivile ja teised on sellele risti vastu, kolmandad tahavad tuumaenergiat. Võib seega ainult ette kujutada, kui keeruline on selline ühishuvide defineerimine tulevases 500 miljoni elanikuga liidus, kus näiteks kasvõi suhtumises tuumaenergiasse valitsevad diametraalselt erinevad lähtekohad. Otsustama siiski peab ja ilma vetota on see võimalik.\nNagu mainitud, on juba praegu väga selgelt näha, et üksikud riigid kuritarvitavad oma vetoõigust. 36 vetoga EL-is muutub takistuse oht ühel hetkel ületamatuks. Laialt levinud ettepanek on, et peaksime tegema otsuseid kvalifitseeritud häälteenamusega rohkemates valdkondades, alates finantsküsimustest ja lõpetades rohkemate välispoliitikat puudutavate küsimuste otsustamisega.\nErandjuhtudel võib ju jäik vetoõigus vajalik olla, kuid kas kõigil neil juhtudel – nagu seda praegu Euroopa Liidus kasutatakse –, see on tegelikult üpris kaheldav. Belgia eesistumise ajal ilmselt tekib ka mingisugune tegevuskava, kuidas neid küsimusi üldse edasi peaks arutama. Kiiresti ja valesti otsustama tegelikult ei pea. Nendeks aruteludeks tuleb võtta vajaminev aeg kaasates täies mahus ka Euroopa Parlamenti ja avalikkust laiemalt. \n "
        },
        {
          "päis": "ERR-i teleuudised kell 9:00",
          "sisu": ""
        },
        {
          "päis": "Fudy lõpetab detsembris restoranidest toidu kojuveo",
          "sisu": "Margus Linnamäe osalusega toidu kojuveo platvorm Fudy lõpetab detsembrikuu jooksul restoranidest toidu kohaleveo ja keskendub teistele ärisuundadele.\n \nToidukulleritele saadetud kirjas täpsustab Fudy, et lõpetab kullerteenuse pakkumise alates 21. detsembrist.\nMöödunud aasta sügisel\n teatas Fudy\n, et pakub seni teistel platvormidel tegutsenud Apollo Gruppi kuuluvate Lido, KFC, Vapiano, MySushi, Blender ja O'Learyse toidukohtadest kohalevedu edaspidi vaid läbi Fudy platvormi.\nFudy kohaleveo lõpetamise järel naasevad Apollo Grupi restoranid Eestis, Lätis, Leedus ja Soomes Wolti platvormile.\nApollo Grupi juhatuse liikme Mauri Dorbeki sõnul on Apollo Grupil Woltiga varasem hea koostöö kogemus.\nFudy tegevjuhi ja kaasasutaja Viljam Põdra märkis, et tulevikus on võimalik ka Fudy ja Wolti koostöö seoses Fudy arendatavate ärisuundadega. \nKui alguses keskendus Fudy vaid kojuvedudele, siis kevadel lõi ettevõte ka iseteeninduslahenduse restoranis kohapeal toidu tellimiseks ja maksmiseks.\nFudy OÜ teenis 2022. aastal 725 000 euro suuruse käibe juures 3,6 miljonit eurot kahjumit.\n "
        },
        {
          "päis": "Ilmus Prantsuse keeleteadlase uurimus Johannes Aaviku keeleuuendusest",
          "sisu": "Tallinna Ülikooli kirjastuse sarjas \"Gigantum Humeris\" ilmus eesti keeles Prantsuse keeleteadlase professor Antoine Chalvini teos \"Johannes Aavik ja eesti keeleuuendus\", mis on seni kõige põhjalikum uurimus Aaviku panusest eesti keele arendamisse.\n \nAntoine Chalvin on Pariisi Ida Keelte ja Kultuuride instituudi eesti keele ja kirjanduse professor, kelle monograafia \"Johannes Aavik ja eesti keeleuuendus\" on kõige täielikum käsitlus eesti keeleuuendusest, millel on olnud väga oluline osa eesti kultuuri, keele, keeleteaduse ja keelekorralduse ajaloos.\nVärske teos on 2010. aastal ilmunud prantsuskeelse väljaande eestindus. Teoses antakse ülevaade nii eesti keeleuuenduse ajaloolisest kontekstist – Aaviku elukäigust ja tegevusest, keeleuuendusliikumise ajaloost ja osalistest – kui ka teoreetilistest lähtekohtadest ning uuenduste levikust ning sellega seotud keelelistest, kirjanduslikest ja ühiskondlikest teguritest. Raamatus esitatakse ka Aaviku uuendusettepanekute ning uudissõnade täielikud loendid.\nAntoine Chalvini panus eesti keele ja kultuuri vahendajana prantsuse kultuuriruumi ei piirdu ainult Aaviku monograafiaga. Lisaks on ta avaldanud eesti keele grammatika, setode ajalugu ja kultuuri käsitleva raamatu, tõlkinud prantsuse keelde \"Kalevipoja\" ning palju muud.\nEesti Muusika- ja Teatriakadeemia lavakunsti professori, näitleja ja tõlkija Anu Lambi sõnul avab Antoine Chalvin üksipulgi Aaviku läbimõeldud ja sidusa teooria ning näitab, milline on ajaloos üksikisiku roll.\n\"Chalvin tõstab Aaviku kilbile: eesti keeleuuendus on autori teada ainus katse eesti keelt estetiseerida, moodustades seeläbi omaette keeleuuenduse tüübi,\" ütles Lamp\nNeljapäeval vestlevad Viru Keskuse Rahva Raamatus Aavikust ja raamatu autorist tõlkija Heete Sahkai ja Aaviku seltsi esimees Peep Nemvalts.\nAntoine Chalvini raamat \"Johannes Aavik ja eesti keeleuuendus\" ilmub Tallinna Ülikooli kirjastuse sarjas \"Gigantum Humeris\". Väljaande ilmumist toetasid Eesti Kultuurkapital ja Prantsuse Instituut Eestis.\n "
        },
        {
          "päis": "Ilmari Mannineni stipendiumi pälvis Inger Pürjema",
          "sisu": "Tänavuse Ilmari Mannineni stipendiumi laureaat on Tartu Ülikooli Viljandi Kultuuriakadeemia pärandtehnoloogia õppekava üliõpilane Inger Pürjema, kes uurib oma lõputöös 19. sajandi teisel poolel kantud kaapotkleite. Pürjema uurimistöö aluseks olevad kleidid ja kostüümid on pärit Eesti Rahva Muuseumi kogudest.\n \nEesti Rahva Muuseumi esimese koosseisulise direktori Ilmari Mannineni stipendium antakse tunnustuseks neile, kes panustavad rahvakultuuri uurimisse ja rahvusmuuseumi arengusse. 500-eurose preemia eesmärk on toetada kultuuriteaduste erialade üliõpilaste ja teadlaste uurimistööd eesti kultuurist ja rahvakultuuri valdkonnas, mis omakorda aitab kaasa Eesti Rahva Muuseumi tegevusele.\n\"ERMi haldusnõukogu otsustas anda stipendiumi Inger Pürjemale, toetamaks ERMi kogudel põhinevat uurimistööd. Tema töös on ühendatud ajalooline esemeuurimus ja uurimistöös saadud teadmiste kasutamine uute rõivaste loomisel ehk kultuuripärandi uuskasutus,\" ütles ERM-i teadusdirektor Pille Runnel. \nPürjema jätkab juba oma varasemas uurimistöös alustatud kaapotkleitide ja -kostüümide analüüsi, uurides kangamustreid ja nende värvilahendusi. Ruuduline kangas, millest kaapotkleidid on valmistatud, on ainest saanud šotiruudulisest kangast, mis muutus moekangaks Suurbritannia kuninganna Victoria eeskujul.\nPürjema lõputöö üheks tulemuseks on ka kaapotkleitidest ja šotiruudulisest kangast inspireeritud rõivakollektsioon.\nAuhinnaraha makstakse välja Eesti Rahvuskultuuri Fondis asuva Camilla ja Leo Kuuse allfondi kaudu, tunnustades sellega ühtlasi Camilla ja Leo Kuuse soovi panustada aineliselt kultuuriteaduste eriala üliõpilaste ja teadlaste uurimistöödesse eesti kultuuri ja rahvakultuuri alal.\n "
        },
        {
          "päis": "Nooleviske suurkuju jätab spordiga hüvasti: aeg ei oota kedagi",
          "sisu": "Dartsi ehk nooleviske 16-kordne maailmameister Phil Taylor teatas, et lõpetab järgmisel aastal sportlaskarjääri.\n \nDartsimaailmas hüüdnime The Power all tuntud Taylor lõpetas esimest korda karjääri 2018. aastal pärast MM-finaali jõudmist, kuid naasis võistlustulle eelmisel aastal.\n63-aastase inglase sõnul on ta 35-aastase karjääri jooksul läbinud uskumatu teekonna. \"Ma olen nautinud igat minutit. Ma armastan alati esineda oma parimate võimete kohaselt, aga aeg ei oota kedagi ja ma tean, et nüüd on õige hetk lõpetada. Kavatsen endiselt korralikult pingutada ning anda fännidele seda, mida nad tahavad – lahkuda võimete tipul,\" lausus Taylor.\nTaylor tuli esimest korda maailmameistriks 1990. aastal. Aastatel 1994-2007 mängis ta 14. järjestikuses MM-finaalis, võites selle vahemiku jooksul veel 11 MM-tiitlit. Maailma esinumbri staatust hoidis ta endas käes kokku 13 aastat.\nJärgmisel aastal mängib Taylor seenioride profituuril, mis koosneb 11 etapist. Hooaja viimane võistlus on kavas 17. novembril Newburys.\n⚡️Taylor to call time with Seniors Swansong ⚡️\n@PhilTaylor\n is set to call time on a glistening career by hanging up the darts at the end of 2024. \nThe greatest of all time has committed to one more year on the World Seniors Darts Tour before stepping into retirement  \nFull… \npic.twitter.com/ReO2Tvk8ER\n\n— World Seniors Darts (@SeniorsDarts) \nNovember 20, 2023\n "
        },
        {
          "päis": "Hanno Pevkur: võltsrahu Ukrainas käivitaks viitsütikuga pommi",
          "sisu": "Järgmise poole aasta jooksul saab lääne tegutsemine olema määrava tähtsusega Ukraina vabadussõja edasisele kulgemisele. Ukraina toetamise lõpetamine või ettepanek istuda ühise laua taha näitaks lääne nõrkust, mida Venemaa oleks varmas ära kasutama, kirjutab Hanno Pevkur.\n \nUkraina astub vastu teisele sõjatalvele. Venelaste agressioon jätkub täies mahus, ent siit-sealt kostab jutte läbirääkimistest Venemaaga. Isegi kui keegi rahuläbirääkimisi Ukraina selja taga tõsiselt kaalub, peame mõistma, et sellised läbirääkimised saavad viia vaid võltsrahuni. Seetõttu ei määra vaba maailma järgmise poole aasta tegevus mitte ainult seda, kuhu poole vaekauss selles kurnamissõjas kaldub, vaid kujundab ka laiemalt Euroopa, sealhulgas Eesti julgeolekut.\nVõltsrahu oleks enesepettus ja käivitaks viitsütikuga pommi. Seega on meie seisukoht ja ülesanne jätkata koos liitlastega enda kaitsevõime tugevdamist ja Ukraina toetamist ning olla sealjuures professionaalseks eeskujuks oma liitlastele.\nUkrainas käib kurnamissõda\nEhkki uudismeedia esikülgedelt on Ukraina sõjauudised pahatihti tagaplaanile tõrjutud, jätkab Venemaa hävitustööd samas mahus kui eelneva 21 kuu jooksul. Iga päev saab Ukrainas surma sadu inimesi.\nVenemaa okupeerib viiendikku Ukrainast ja see on kaks korda rohkem, kui ta oli jõudnud hõivata alates 2014. aastast kuni täiemahulise sõja puhkemiseni mullu veebruaris. Peale Krimmi on tema käes pea kogu Luhanski oblast, kolm neljandikku Hersoni ja Zaporižžja oblastist ja tublisti üle poole Donetski oblastist. Butšad ja Irpinid pole kuhugi kadunud, tsiviilelanikkonna terroriseerimine jätkub okupeeritud territooriumidel rahvusvahelise üldsuse eest varjatult.\nSamal ajal ei püüagi Venemaa varjata või looritada kolmveerand miljoni Ukraina lapse küüditamist ega mõtteid osa neist rindele saata. Venemaa kalkulatsioon on kalk ja küüniline: ta üritab veenda Ukrainat, aga tegelikult ka läänt laiemalt, et suudab seda sõda pidada kauem ning põhjustada üha enam kannatusi ja purustusi, kuni vastane lõpuks järele annab.\nVenemaa usub oma strateegia edusse. Olles kaotanud Ukrainas tublisti üle 100 000 ja koos vigastatutega üle 300 000 mehe on Venemaa ühiskond oma absoluutses enamuses jätkuvalt Kremli agressiooni selja taga või suhtub sellesse ükskõikselt. Ühiskondlik tuimus näib olevat sedavõrd sügav, et valuläve nagu polekski.\nLahinguväljal on Venemaal kvantiteeti rohkem nii suurtüki- kui ka õhulahingutes, käima on tõmmatud sõjatööstus ja räägitud endale välja laskemoona isegi Põhja-Korealt. Venemaa sõjamootor töötab vaevaliselt, kuid ta on õppinud ja suutnud lüüa kannad Ukraina ida- ning lõunaosas nõnda sügavalt kaevikutesse, et Ukraina ponnistused oma maad tagasi võita on lääne abist hoolimata osutunud äärmiselt vaevarikkaks.\nVenemaa enesekindlust toidavad sanktsioonid, mis küll toimivad, kuid mille efektiivsemaks muutmisel on lääs jäänud toppama ja mille aukudest on Venemaa õppinud mööda hiilima. Me teame oma kogemustest Eestis, et susserdamises on venelased maailmameistrid. Näiteks vaid väike osa Vene naftast müüakse allpool sellele kehtestatud 60-dollarilist hinnalage.\nJärgmise poole aasta jooksul saab lääne tegutsemine olema määrava tähtsusega Ukraina vabadussõja edasisele kulgemisele. Ei saa välistada, et tehakse katse sõda ära lõpetada ja rahu sõlmida.\nAvalik arvamus ütleb tihtilugu ette ära, kuhu otsuste pendel suunda näitama hakkab. Nii USA-s kui ka Euroopas on kohati näha toetuse langust Ukraina abistamisele. Ühendriikides on see märkimisväärselt kukkunud vabariiklaste seas, kus abistamise vastaseid on nüüdseks rohkem kui pooldajaid.\nEuroopaski on pooldajate hulk vähenenud alla 60 protsendi, jäädes siiski veel vastaste suhtes kergesse ülekaalu. Tähelepanelikult tuleb jälgida narratiive, mis lääne meedias nähtavamal või varjatumal kujul püüavad mõista anda, et aeg on kaaluda relvade mahapanekut.\nAjaloost on aga teada, et kui soovid rääkida rahust, on esmalt vaja näidata seda võiduna. Nagu Briti peaminister Neville Chamberlain, kes 1938. aasta septembris kuulutas pärast Müncheni sobingu sõlmimist rahu kindlustamist (\"\npeace for our time\n\"). Sellesse konteksti sobivad justkui valatult siit-sealt kostvad sõnumid: Venemaa on juba strateegiliselt kaotanud, Venemaad ei tohi destabiliseerida, Jevgeni Prigožin olnuks veel hullem, vaja on lahendada kolmanda maailma toidunappus, vaja on rohkem keskenduda Iisraeli-Hamasi konfliktile või Hiinale.\nÜhtäkki on taas pilti tulnud Ukraina sisetülid, korruptsioon, valimised ja inimohvrid. 31 NATO liitlasest kulutab kaitsele nõutud kaks protsenti SKP-st vaid 11. Venemaa oskab aga neid märke väga hästi lugeda.\nMida see tähendab Eesti ja laiemalt lääne vaatest?\nVenemaa kallaletung Ukrainale on viimaste aastakümnete suurim väljakutse meie julgeolekule. Sõjad lõpevad ikka ühel hetkel rahuleppega, kuid Ukraina rahu ei tohi olla Venemaa tingimustel. Seetõttu peab Ukraina selle sõja võitma ja Venemaa Ukrainast taanduma. Agressioon ei tohi ennast ära tasuda, sest see ainult suurendab kurjategija isu.\nUkraina toetamise lõpetamine või ettepanek istuda ühise laua taha näitaks lääne nõrkust, mida Venemaa oleks varmas ära kasutama. See tooks päevakorda kõik need nõudmised, mille Venemaa esitas lääneriikidele mõned kuud enne Ukrainale kallale tungimist: NATO taandumine 1997. aasta piiridesse, avalik loobumine NATO laienemisest, Venemaa suurem sõnaõigus Euroopa julgeolekuarhitektuuris. Nii oleks hoobilt selles menüüs ka Eesti ja kogu turvavõrk, mis meie iseseisvust tagab.\n\"Selline areng ei garanteeriks kuidagi, et Venemaa piirdub viiendikuga Ukrainast ega pane lõpuks proovile kogu NATO-t.\"\nVenemaa võib olla hetkeks sõjaliselt nõrgestatud, kuid palju olulisem on, et ta ei väljuks sõjast teadmisega, et tema strateegia töötas. Tema võitis, lääs taganes. Venemaal oleks miljon sõjakogemusega sõdurit, täistuuridele viidud kaitsetööstus, paremini toimiv mobilisatsioonisüsteem ja revanšismist toituv rahvusideoloogia. Selline areng ei garanteeriks kuidagi, et Venemaa piirdub viiendikuga Ukrainast ega pane lõpuks proovile kogu NATO-t.\nMida edasi teha?\nTuleb jätkata Ukraina toetamist. Kas või faktiliselt ei ole millegagi põhjendatav lääne võimalik käegalöömine. Ukrainat toetava Ramsteini koalitsiooni riikide majanduste maht ületab Venemaa oma 30 korda, kaitsekulutused 13 korda.\nLääs on küll suutnud praeguseks mobiliseerida kümneid miljardeid eurosid Ukraina abistamiseks, ent seda on siiski kordades vähem kui kulutati koroonakriisi leevendamiseks, mille mõju ainuüksi USA majandusele mõõdetakse triljonites dollarites.\nPaljuräägitud sõjaväsimus on pigem seletatav meedia ja selle tarbija näljana saada pidevalt uut sisu kui põhimõttelise seljapööramisena Ukrainale. Seega on lääne selge, tugev ja silmaga nähtav sõnum Ukraina abistamiseks kriitilise tähtsusega. Ent sama tähtis on ka kõigi liitlaste enda võimekuste kiireloomuline arendamine.\nEesti riigikaitse on nii isikkoosseisu, relvastuse kui ka laskemoona poolest astunud uude ajajärku. Oleme suutelised esitama Venemaale sõjalis-strateegilisi dilemmasid, ent loomulikult ei ole Eesti riigikaitse lõplikult valmis. NATO tervikuna on küll muutnud oma heidutushoiakut ja leppinud kokku kaitseplaanides, ent üksikuna on liitlastel veel pikk tee minna, et heakskiidetud kaitseplaanid vajadusel edukalt rakendatavad oleks.\nOlen veendunud, et lääs vajab veenvat ning kõigile mõistetavat strateegiat Ukraina pikaajaliseks abiks. Eesti on näidanud nii miljoni mürsu initsiatiivi kui ka sanktsioonide eestkõnelejana, et oleme teinud Ukraina abistamisel õigeid asju. Loodetavasti saame ka pikaajalise strateegia kujundamisel olla liitlaste innustajaks ja ka selle strateegia sisuga täitjaks. Kaalul on rohkem kui vaid lääneliku mugava elu kindlustamine järgmiseks kümneks aastaks.\n "
        },
        {
          "päis": "Itaalia keelas ennetavalt laboriliha tootmise",
          "sisu": "Itaalia parlament otsustas oma toidukultuuri kaitsmise nimel laboratooriumis toodetava liha riigis keelustada. Aeg näitab, kas loomse valgu nälg sunnib lähikümnenditel neid otsust ringi vaatama või võtavad sellest eeskuju ka teised Euroopa riigid, leiab R2 tehnikakommentaaris Kristjan Port.\n \nKõigi eluvormide ja talitlusliku keerukuse kõrgeima lae määrab energia kättesaadavus. Energia on elu eeldus ja ilma selleta poleks muutunud elavaks ükski mateerialiik. Energia võimaldab liikuda, võidelda, enamasti selle otseseks või kaudseks juurdesaamiseks, tagab suutlikkuse teenindada enda vajadusi ning on loomulikult vajalik paljunemiseks.\nSee, mida suudame teha, on piiratud erinevates allikates salvestatud energia tihedusega, nende allikate kättesaadavuse ja rohkuse, sekundis tööks kasutatava energia ehk võimsuse ning energiaallikate leidmise ja kasutamise efektiivsusega. Elu areneb ja paljuneb talle sellel hetkel saadava energia arvel, mille tõttu põhjustab paljunemisedu energiakriisi ja ületoodetud elu sureb välja.\nAsjaolu sõnastas õpikutõeks 18. sajandil elanud Thomas Malthus. Demograaf ennustas, et populatsiooni kasv kipub alati ületama toidu tootmise tempot. Inimkond kõnnib pimesi Malthuse lõksu, nagu seda kutsuma hakati. Järelikult peaks asuma inimeste arvukust ennatlikult reguleerima.\nTeise võimalusena tuleks panustada osa veel saadavast energiast ennetavalt energeetikaga, sh toiduga seotud innovatsioonile. Seda on ka nii edukalt tehtud, et Malthusele pühendatud osa õpikutes piirdub põgusa kommentaariga. Palju rohkem on innovatsiooni toetava sisuga õpikuid. Innovatsiooni edu peab jätkuma ja tempode kasv ületama rahvastiku juurdekasvu.\nVastasel juhul eraldatakse õpikutes Malthusele jälle suur peatükk. Veelgi hullem oleks, kui asutakse piirama inimeste arvukust. Ajalooõpikutest vastu vaatava põhjal teostatakse seda sageli diktatuuri ja sõdadega.\nSeni loodame, et suudame uuendada olemasoleva energia tõhusama kogumise ja kasutamise viise, konkureerides samal ajal muu eluga, mikroorganismidest taimede ja loomadeni. Neid olemegi õppinud toiduks kasvatama ja kasutama, kaasates toidu valmimiseks üha suuremas mahus maast ammutatavat fossiilset kütust.\nSellega seonduvad probleemid sarnanevad looduses kasvava toiduga seonduvale. Naftavarud on piiratud ja nendekättesaamine üha kallim. Näiteks aastal 1919 võis ühele barrelile naftale vastava energiaga leida 1000 barrelit uut naftat. 1951. aastaks leiti ühe barreliga 100 barrelit musta kulda. Aastaks 2010 oli vastav suhe kõigest üks viiele.\nJah, energiaallikaid on teisi, ent nafta näide annab aimu energiahangete langevast tõhususest ja ähvardavast laest. Energiakriis toob ühiskonnas esile kõik hädad ning sunnib taanduma madalamale koostöö ja arengutasemele. Kriisidest õpitakse või surrakse välja.\nSeni on midagi õpitud. Muu hulgas seda, et energia saadavust ja kasutamise tõhusust eeldavad ümberkorraldused kaasavad nii bioloogilisi, tehnoloogilisi kui ka sotsiaalseid protsesse ja eeldab nende koostööd. Uute allikate või suurema tõhususe tulemusel kasvav energia saadavus suurendab elava poolt hõivatud ruumi. Mida suurem on see ruum, seda kriitilisemaks muutub koostöö.\nSee toob tagasi toiduteema juurde. Toidutootmise üheks innovatsiooni suunaks on laboratooriumis kasvatatav liha. Võib-olla sildistataks poes seda liha meenutava materjalina, kuigi algsed rakud on pärit lihast. Eesmärk on toota liha maitse ja toiteväärtusega materjali ilma loomakasvatuse keskkonna- ja eetiliste probleemideta. Tehniliselt on tegemist lihase koeproovist isoleeritud tüvirakkude toitainerikkas keskkonnas kasvatamisega. Looduses teeb seda loom ise, hankides vajaliku energia, süües muid elu vorme, peamiselt taimi.\nLaboris toimub kõik kunstlikumalt, ent rakkude ainevahetuseks on vaja enam-vähem sama päritolu bioloogilist toitainet. Seda loodetakse hankida eetiliselt ja suhteliselt kulutõhusalt võrreldes näiteks veisega, kelle abil muutub toiduvalguks vaid kolm protsenti söödast. Seevastu \nkultiveeritud liha\n tootmine kulutab sõltuvalt võrreldavast tootest kuni 45 protsenti vähem energiat, tekitab 78–96 protsendi võrra väiksema kasvuhoonegaaside heitkoguse, vajab 99 protsenti vähem pinda ja sellele kulub 82–96 protsenti vähem vett.\nKõik oleks hästi, kui jätta kõrvale tavapärase veiseliha tekstuur ja maitse. See pärineb elava looma liikumisest ja terviklikust ainevahetusest. Ent on veel üks takistus – nimelt poliitika.\nItaalia parlament otsustas\n laboratooriumis toodetava liha riigis keelustada, seades krõbeda trahvi kõigile, kes toodavad, müüvad, impordivad või valmistavad kultuurliha kasvõi loomasöödaks. Kuulsa toidukultuuriga riik soovib kaitsta oma toitu, toitumissüsteemi, säilitada suhteid toidu, maa ja inimtöö vahel, mida ollakse nautinud aastatuhandeid, kaitses otsust põllumajandusminister Francesco Lollobrigida.\nSamm ei ole vastuolus ühegi Euroopa õigusaktiga, sest vastavaid tooteid ei ole veel ühelgi turul ja ühtegi taotlust pole Euroopa toiduohutusametile heakskiitmiseks esitatud. Suuremas pildis on huvitav, kui kaua suudab Euroopa taanduv rahvastik kaitsta vana toidukultuuri. Usutavalt siirdutakse mõnes kiire kasvuga arengumaas sööma laboriliha natuke varem.\n "
        },
        {
          "päis": "Kellerteatris esietendub Agatha Christie kriminaaldraama \"Hiirelõks\"",
          "sisu": "25. novembril esietendub Kaja Kultuurikeskuses Kellerteatri versioon Agatha Christie maailmarekordeid purustanud näidendist \"Hiirelõks\". Näidendi tõlkis ja lavastas Vahur Keller.\n \nInglismaad on tabanud erakordne torm ja seitse inimest on maamõisa külalistemajas lumevangis. Läbi tuisu saabub suuskadel politseiinspektor, kes teatab, et seltskonnas varjab end mõrvar. Varsti surebki esimene ohver ja järk-järgult hakkavad paljastuma võõrastemaja külaliste tumedad mineviku-saladused.\nLavateos põhineb jutustusel \"Kolm pimedat hiirt\", mis valmis 1947. aastal kuninganna Mary 80. sünnipäevaks. \"Hiirelõks\" on tõlgitud 23 keelde ja selle esmalavastus on olnud Inglismaal Londoni West Endi teatri mängukavas juba rekordilised 70 aastat.\nLavale astuvad näitlejad Pääru Oja, Liis Haab, Elina Reinold, Kaisa Selde, Hans Kristian Õis, Rauno Kaibiainen, Riho Rosberg ja Andrus Eelmäe. Kuulsa näidendi tõlkis ja lavastas Vahur Keller, kunstnik on Britt Urbla Keller, koreograaf-lavastaja Kristina Paškevicius ja valguskunstnik Margus Vaigur Pärnu \"Endla\" teatrist.\n "
        },
        {
          "päis": "Eesti korraldab oma ajaloo suurima mürsuhanke",
          "sisu": "Eesti plaanib lähiajal soetada 25 000 suurtükimürsku võimalusega seda kogust veel poole võrra kasvatada.\n \nTegu on Eesti suurima laskemoonahankega. Jätkab Madis Hindre.\n "
        },
        {
          "päis": "Saksamaad ähvardab eelarvekriis",
          "sisu": "Saksa valitsus arutab, kuidas tulla välja keerulisest eelarveolukorrast, mille tekitas konstitutsioonikohtu eelmise nädala otsus.\n \nJätkab Kadri Põlendik.\n "
        },
        {
          "päis": "Otse kell 10.30: Härma, Lutsar ja Kantar Emor Covidi-analüüsist",
          "sisu": "Terviseameti peadirektori asetäitja Mari-Anne Härma, koroonapandeemia ajal valitsust nõustanud teadusnõukoja juht professor Irja Lutsar ning Kantar Emori juhteksperdid Merje Klopets ja Kristiina Saks tutvustavad teisipäeval terviseameti tellimusel valminud Covid-19 pandeemia analüüsi. Kell 10.30 algavat pressikonverentsi näeb otsepildis ERR-i portaalis.\n \n\"Covid-19 pandeemia kirjeldav analüüs ja õppetunnid\" esimene osa sisaldab meditsiinilist vaadet, kus Lutsar võtab kokku COVID-19 pandeemia erinevad lained, viiruse tõkestamiseks rakendatud meetmed ja õppetunnid Eestis. Teise osa moodustab kvalitatiivne uuring koroonapandeemia õppetundidest juhtimise vaatest, mille koostas Kantar Emor.\n "
        },
        {
          "päis": "Kohati sajab vähest lund või lörtsi",
          "sisu": "Ilmast räägib sünoptik Silve Grabbi-Kaiv.\n \n"
        },
        {
          "päis": "ÜRO: ainult seniseid meetmeid rakendades soojeneb kliima 2,9 kraadi",
          "sisu": "ÜRO keskkonnaprogrammi (UNEP) aruande järgi tõuseb maailma keskmine temperatuur pikaajaliselt 2,9 kraadi võrra, kui riigid täidavad kõik seni võetud kliimaalased lubadused. Kliimasoojenemise allpool 1,5 kraadi hoidmise tõenäosuseks hindavad aruande autorid ainult 14 protsenti.\n \nÜRO peasekretär Antonio Guterres ütles aruande esitlemisel, et 1,5-protsendilise eesmärgi täitmine nõuaks veelgi kiiremat fossiilkütustest loobumist. Maailm on juba soojenenud keskmiselt 1,1 kraadi võrreldes tööstusrevolutsiooni perioodiga.\nAruandes on kirjas, et süsinikdioksiidi heitmed kasvasid eelmisel aastal rekordkõrgele. Kokku paisati õhku eelmisel aastal 57,4 miljardit tonni süsinikdioksiidi (CO2), mis oli 1,2 protsendi võrra rohkem kui eelmisel aastal, \nvahendab Financial Times.\nEt hoida kliimasoojenemine allpool kahe kraadi 2030. aastaks, on vaja aruande järgi vähendada aastased CO2 heitmed 14 miljardi tonni ehk 28 protsendi võrra. 1,5-kraadise eesmärgi saavutamiseks tuleks vähendada heitmed 40 protsenti ehk 22 miljardi tonni võrra.\nIsegi kui riigid täidavad kõik vabatahtlikult enda peale võetud kliimakohustused, tõuseb soojenemise prognoosi järgi globaalne temperatuur keskmiselt 2,9 kraadi võrra.\nSamuti märkisid aruande autorid, et ükski G20 riigist ei vähenda oma kasvuhoonegaaside heitmeid piisavalt kiiresti, et täita enda seatud kliimaneutraalsuse eesmärke.\nSiiski kiitis Guterres viimaste nädalate USA ja Hiina juhtide vahelisi kõnelusi, mille käigus keskenduti ka kliimale. ÜRO peasekretär nimetas maailma kahe suurima majanduse ja ühtlasi kahe suurima saastaja koostööd positiivseks esimeseks sammuks.\nÜRO juhtkond soovib, et novembri lõpupäevil Dubais kliimateemalisele tippkohtumisele COP28 kogunevad riigid lepiksid kokku kolmes selges kliimalubaduses, mis hõlmaksid taastuvenergia tootmise kolmekordistamist, energiatõhususe kahekordistamist ning rahaliste vahendite eraldamist kliimamuutustest kannatavatele riikide aitamise fondile.\n "
        },
        {
          "päis": "Hilisem võitja lõpetas Üpruse teekonna veerandfinaalis",
          "sisu": "Sulgpallur Ramona Üprus jõudis Hispaanias toimunud Future Series kategooria Euroopa karikaetapil naiste üksikmängus veerandfinaali.\n \nÜprus kohtus avaringis turniiriks kolmanda asetuse saanud hollandlanna Diede Odijkiga, kelle eestlanna alistas 21:14, 19:21, 21:14. Teises ringis oli Üprus samuti kolmes geimis parem prantslannast Elena Phanist 19:21, 21:16, 21:14. Veerandfinaalis kohtus ta inglanna Leona Leega ning eestlannal tuli hilisemalt võitjalt vastu võtta 7:21, 14:21, vahendab \nbadminton.ee\n.\nÜprus osales koos Mikk Õunmaaga ka segapaarismängus. Avamängus alistasid Üprus ja Õunmaa Prantsusmaa paari Erwan Hamel ja Celmence Gaudreau 21:18, 21:14. Kaheksandikfinaalis oli nende vastas teinegi Prantsusmaa duo Thibault Gardon ja Kathell Desmots-Chacun. Selles kohtumises läks võitja selgitamiseks vaja kolme geimi. Üprus ja Õunmaa võtsid esimese geimi, kuid järgmises kahes olid paremad prantslased, kes said mänguvõidu 16:21, 22:20, 21:13.\nAnton Berik ja Mikk Õunmaa kaotasid meeste paarismängus esimeses ringis prantslastele Nathan Beggale ja Baptiste Labarthile 22:24, 21:17, 21:15. Meeste üksikmängus jäi Joel Mislav Kunst kvalifikatsiooniturniiri esimeses mängus alla hispaanlasele Marco Fernandezele 4:21, 3:21.\n "
        },
        {
          "päis": "Raadiouudised (21.11.2023 09:00:00)",
          "sisu": ""
        },
        {
          "päis": "Eestile abikäe ulatanud treener pani ameti maha",
          "sisu": "Tšehhi meeste jalgpallikoondise peatreener Jaroslav Silhavy otsustas osapoolte kokkuleppel ametist lahkuda.\n \n2018. aasta septembris koondise tüüri juurde astunud Silhavy vedas Tšehhi eelmistel Euroopa meistrivõistlustel kaheksa parema sekka ning kindlustas koondisele koha ka järgmise aasta EM-finaalturniiril. Tšehhi tagas endale pileti esmaspäeval, kui koduväljakul alistati Moldova \n3:0\n. Ühtlasi pääses tänu tšehhide võidule Eesti koondis EM-valiksarja \nplay-off\n mängudele.\n62-aastane Silhavy sõnas pärast võitu Moldova üle, et oli otsuse langetanud juba enne mängu algust. \"Täna on meil põhjust rõõmustada, kuid ma teavitasin juba enne mängu [Tšehhi jalgpalliliidu presidenti] Petr Fouskat, et soovin ametist lahkuda. Tundsin tohutut survet, vahel ei saanud ma sellest isegi aru. Ka see aitas kaasa minu otsusele,\" märkis Silhavy, lisades, et mitte ainult tema, vaid kogu treeneritetiim lahkub koondise juurest.\nEhkki Tšehhi läbis seekordse EM-valiksarja edukalt, kritiseeriti Silhavyt kodumaa meedias, sest kohalike vutiekspertide hinnangul ei suutnud koondis mängida atraktiivset jalgpalli ega suutnud n-ö nõrgemaid vastaseid piisavalt veenvalt alistada. Silhavy juhedamisel võitis Tšehhi 60 mängust 29, viigistas 10 ja kaotas 21. \n\"Despite we are happy now after the final whistle as we reached the final EURO tournament, we, as a staff team, decided we will not continue in the Czech national team.\" \nHead coach Jaroslav Šilhavý said the match against Moldova was his last one after five years. \npic.twitter.com/qIvvIx7sBi\n\n— Czech Football National Team (@ceskarepre_eng) \nNovember 20, 2023\n "
        },
        {
          "päis": "Eesti Energia viib oma tooted ja teenused Enefiti kaubamärgi alla",
          "sisu": "Eesti Energia viib 2024. aasta jaanuarist kõik klienditeeninduse ja energiateenuste pakkumisega seotud tegevused ja teabe tütarettevõtte alla, mis hakkab kandma kontserni rahvusvahelist nime Enefit.\n \nKõik senised lepingud jäävad kehtima ja kliendid muudatusega seoses midagi tegema ei pea, teatas ettevõte.\nEnefiti alla koonduvad seni Eesti Energia pakutud tooted ja teenused: elekter, gaas, päikeselahendus ja energiasalvestid, soojuspumbad, kindlustus, kiire internet, elektritööd ning Enefit Volti nime all tuntud elektriautode laadimislahendused.\n\"Tahame, et klientidel oleks meie energiaekspertidest veelgi rohkem tuge ja abi nii nutikamate energialahenduste pakkumise kui ka parema klienditeeninduse näol,\" põhjendas Eesti Energia juhatuse liige Kelli Toss-Kaasik eraldiseisva, inimestele suunatud tütarettevõtte loomist.\nLisaks jätkub ettevõttes selliste energialahenduste väljatöötamine ja turule toomine, mis aitaksid inimeste elektritarbimist säästvamaks muuta.\nKõik praegused Eesti Energia kliendid on uuest aastast Enefiti kliendid. Alates 1. jaanuarist 2024 liiguvad Eesti Energia klientidega sõlmitud lepingutest tulenevad õigused ja kohustused kontserni ettevõttesse Enefit OÜ. 2024. aasta jaanuari jooksul kujundatakse Enefit OÜ ümber aktsiaseltsiks ja ettevõte jätkab Eesti Energia AS kontserni tütarettevõttena.\nKliendid ise midagi seoses lepingutega tegema ei pea. Pangad suunavad klientide püsimaksekorraldused automaatselt ümber Enefiti nimele. Samaks jäävad ka klienditeeninduse kontaktid.\nEesti Energia alustas kaubamärgi ümberkujundamist 2009. aastal ning on sellest ajast rahvusvaheliselt tuntud Enefitina. Selle nime ja kaubamärgiga pakub Eesti Energia klienditeenuseid ka Lätis, Leedus, Poolas ja Soomes, kus teenitakse kaks kolmandikku klienditeenuste müügitulust. Sama kaubamärgi all tegutsevad nii Eestis kui teistel turgudel ka Eesti Energia tütarettevõtted Enefit Green, Enefit Power ja Enefit Solutions. Eesti Energia kui kontserni emaettevõtte nimi jääb alles. \nEnefiti juhatuse esimeheks saab Kelli Toss-Kaasik, kes jätkab ka Eesti Energia juhatuse liikme rollis. Ettevõtte äriarendust hakkab juhtima Deepak Ahluwalia, kliendikogemuse valdkonda Reedik Poopuu ning koduturgude müügi valdkonda Roul Tutt. Enefitis saab olema üle viie riigi kokku ligi 550 töötajat, kellest 300 paiknevad Eestis.\n "
        },
        {
          "päis": "Punaveini-peavalu võib valla päästa muidu tervislik ühend",
          "sisu": "Inimesi on mitmesuguseid. Mõnel hakkab juba võib-olla väikesest veinisõõmust peagi pea valutama. Nüüd on teadlased paremini aru saanud, miks.\n \nAndrew Waterhouse ja ta kolleegid Ameerika Ühendriikidest \nDavise California Ülikoolist\n kirjutavad ajakirjas Scientific Reports, et üks punases veinis leiduv aine võib inimese organismis sekkuda alkoholi ainevahetusse, võides selle tulemusel esile kutsuda peavalu.\nAine kuulub flavonoidide rühma ja kannab nime kvertsetiin.\nKvertsetiini leidub paljudes juur- ja puuviljades, eriti rohkesti näiteks sibulas, aga päris tublisti ka viinamarjades, veini lähtematerjalis.\nKvertsetiini peetakse üldiselt kasulikuks aineks. Ta on antioksüdant ja müügil ka toidulisandina. Aga tuleb välja, et koos alkoholiga tarbides võib ta osutuda parajaks murelapseks.\nVeres seondub kvertsetiin glükuroonhappega, nii et tekib kvertsetiinglükuroniid. Sellisel kujul hakkab ta aga alkoholi ümbertöötlemist kehas takistama.\nEdasise tulemusena võib juhtuda, et inimese kehas hakkab kuhjuma toksiline atsetaldehüüd ehk etanaal, joobele järgneda võivate ebameeldivate tundmuste peapõhjustaja.\nUuringu autorid käivad välja mõtte, et just neil inimestel, kellel kvertsetiini toimel rohkesti atsetaldehüüdi tekib, võibki pea valutama hakata, kui nad rüüpavad vähegi arvestatavas koguses kvertsetiini sisaldavat veini, seda eriti juhul, kui nad ka muidu kergesti peavalulisusele kalduvad.\nTeadlaste sõnul tuleb lõpliku kindluse saamiseks veel mõned katsed teha, kuid üldjoontes tundub, et tuhandeid aastaid inimkonda painanud mõistatus, miks mõned inimesed teistest vähem veini kannatavad, on lähenemas lahendusele.\nTuleb ka tõdeda, et mida rohkem päikest viinamari istanduses saab, seda rohkem kvertsetiini tas tekib. Ka veini valmistamise viis võib kvertsetiini taset mõjutada.\nTeadusuudised on Vikerraadios eetris esmaspäevast reedeni ca kell 8.35 ja laupäeval ca kell 8.25.\n "
        },
        {
          "päis": "Pildid: noorte Eurovisioon sai avapaugu",
          "sisu": "Eile, 20. novembril toimus Prantsusmaal Nice'is glamuurses La Negresco hotellis noorte Eurovisiooni lauluvõistluse avatseremoonia. Välja loositi ka esinemisjärjekord. Arhanna ja Eesti astuvad pühapäeva õhtul üles seitsmendana.\n \nAvatseremoonial tutvustati 16 osalejariigi esindajat ning laval astusid üles tänavust korraldajamaad, Prantsusmaad viimastel aastatel noorte lauluvõistlusel esindanud lauljad.\nPaika pandi ka pühapäevase võistluse esinemisjärjekord. Arhanna astub Euroopa publiku ette seitsmendana.\nHääletamine avatakse juba reedel, 24. novembril \nnoorte Eurovisiooni kodulehel\n ning erinevalt suurest Eurovisioonist saab hääletada ka enda koduriigi poolt.\nOtseülekannet võistluselt vahendavad 26. novembril kell 17 otseülekandes ETV2 ja ETV+ ning ERR.ee portaal. Eesti keeles kommenteerib noorte Eurovisiooni Marko Reikop.\n "
        },
        {
          "päis": "Otse kell 10: riigikogu hääletab valitsuse usaldusküsimusega seotud eelnõusid",
          "sisu": "Riigikogu tänasel istungil tuleb teisele lugemisele kolm seaduseelnõu, mille valitsus on sidunud usaldusküsimusega. Kell 10 algavat istungit näeb otsepildis ERR-i portaalis.\n \nValitsuse usaldusküsimusega on seotud valitsuse algatatud sotsiaalhoolekande seaduse ja teiste seaduste muutmise seadus, ravimiseaduse ja tervishoiuteenuste korraldamise seaduse muutmine ning ravikindlustuse seaduse täiendamine.\nPeaminister Kaja Kallas tegi eelmisel neljapäeval ettepaneku siduda seitse riigikogu menetluses olevat valitsuse algatatud eelnõud usaldusküsimusega ning arutada neid riigikogu täiskogus 21. ja 22. novembril.\nKui valitsus seob tema poolt algatatud eelnõu vastuvõtmise usaldusküsimusega enne eelnõu teist lugemist, võtab ta üle juhtivkomisjoni töö ja riigikogu esimees edastab valitsusele kõik eelnõule esitatud muudatusettepanekud. Seejärel koostab valitsus eelnõu uue teksti, muudatusettepanekute loetelu ja seletuskirja.\nEelnõu arutamisel muudatusettepanekuid hääletamisele ei panda ning eelnõu läheb lõpphääletusele.\nKui riigikogu usaldusküsimusega seotud eelnõu vastu ei võta, tingib see valitsuse tagasiastumise.\nOpositsiooni hinnangul kasutab koalitsioon eelnõusid valitsuse usaldusküsimusega sidudes teerullimetoodikat ning ootab abi presidendilt.\n "
        },
        {
          "päis": "ERR-i teleuudised kell 7:00",
          "sisu": ""
        },
        {
          "päis": "Warriors lõpetas pikale veninud kaotustejada",
          "sisu": "Korvpalliliigas NBA tegi Golden State Warriors lõpu kuuemängulisele kaotusteseeriale, kui suutis koduväljakul üle olla Houston Rocketsist 121:116 (29:27, 34:26, 29:28, 29:35).\n \nWarriorsi võidus mängis suurimat rolli kardetud tagapaar Stephen Curry ja Klay Thompson. Mõlemad tabasid viis kaugviset ning kogusid vastavalt 32 ja 20 punkti. Curry on sel hooajal vähemalt 30 punkti visanud juba seitsmes mängus. Chris Paul lisas 15 silma ja jagas kaaslastele 12 korvisöötu.\nKaotajate poolel tegi särava partii noor türklane Alperen Sengün, kes tõi 30 punkti, hankis 13 lauapalli ja andis viis resultatiivset söötu. Kaksikduubli sooritas ka Fred VanVleet, kelle arvele jäi 10 punkti ja 14 tulemuslikku söötu.\nTiitlikaitsja Denver Nuggets sai võõral väljakul 107:103 (27:23, 29:32, 25:24, 26:24) jagu Detroit Pistonsist. Sealjuures jäi Nuggets avaveerandil ilma Nikola Jokicist ja peatreener Michael Malone'ist, kes visati mängust välja kohtunikega vaidlemise tõttu. \"Ma arvan, et Nikola muretses minu pärast,\" naljatas Nuggetsi juhendaja. \"Telekast on mängu vastik vaadata. Headel hetkedel kallistasime Nikolaga ja halbadel hetkel kirusime serbia keeles.\"\nJokici lahkumise järel haaras ohjad Reggie Jackson, tuues lõpuks meeskonna parimana 21 punkti. Kentavious Caldwell-Pope panustas 20 punkti ning Michael Porter Jr. lõpetas 14 punkti ja 11 lauapalliga. Pistonsi edukaim oli Cade Cunningham 27 punktiga.\nTeised tulemused:\nCharlotte Hornets - Boston Celtics 121:118\nWashington Wizards - Milwaukee Bucks 129:142\nChicago Bulls - Miami Heat 100:118\nMinnesota Timberwolves - New York Knicks 117:100\nNew Orleans Pelicans - Sacramento Kings 129:93\nSan Antonio Spurs - Los Angeles Clippers 99:124\n "
        },
        {
          "päis": "Eesti 200-st lahkunud Helenius lubab poliitikas aktiivseks jääda",
          "sisu": "Erakonna Eesti 200 juhtide suhtes avalikult ülimalt kriitiline olnud ettevõtja Joakim Helenius ei plaani pärast Eesti 200-st lahkumist mõne teise erakonnaga liituda, ent lubab poliitikas aktiivselt tegutsemist jätkata eelkõige eesmärgiga selgitada otsustajatele majanduse põhitõdesid.\n \n\"Vikerhommikus\" erakonnast lahkumist kommenteerinud Eesti 200 endine suurrahastaja ütles, et viimaseks piisaks tema kannatustekarikas sai see, kui erakonna värske juht Margus Tsahkna nimetas teda oligarhiks.\nHelenius sõnas, et nii tema kui teiste annetajate raha eest ostis erakond endale hea valimistulemuse ja Tsahknale ministritooli. \"Nüüd järsku raha ei kõlba! Tsahkna võib siis raha tagasi maksta, hea meelega võtan vastu,\" ütles Helenius.\nEttevõtja hinnangul oli Eesti 200 kuni valimisteni väga äge uus erakond, mis pidi uusi mõtteid poliitikasse tooma. Tegemist oli asjatundjate erakonnaga, mis Heleniusele väga meeldis, nagu ka pika plaani loosung, kuna muudatused ühiskonnas ja majanduses võtavadki aega.\n\"Osaliselt läksid valimised hästi tänu annetajate lahkusele. Sama raha, mis erakonnale enam ei kõlba. Pärast valimisi läks aga Tsahkna võimuladviku liidrina koalitsioonikõnelustele ja kõik erakonna põhimõtted visati üle parda. Alles jäi Tsahkna ministritool ja teised head ametikohad, aga majanduse ja eelarvepoliitilisest programmist ei jäänud koalitsioonilepingus midagi järele,\" kritiseeris Helenius, kes oli üks selle programmi autoreid.\nHeleniuse hinnangul on Tsahkna halb juht ja peaks vastutuse võtma ka erakonna toetuse radikaalse languse eest, kuna eelmise esimehe Hussari selja taga on just Tsahkna olnud hall kardinal.\n\"Tema peabki seetõttu probleemide eest vastutuse võtma, aga seda teha ei taha, tahtis hoopis juhiks saada,\" ütles Helenius, keda pahandas ka uue juhi valimise korraldamine kiirustades, mis ei andnud võimalust teistel kandidaatidel esile kerkidagi.\nEesti 200-st välja astunud Helenius ühegi teise erakonnaga liituda ei kavatse, aga lubab jääda poliitikas aktiivseks. Enda sõnul tahab ta koos kaasmõtlejatega anda oma panuse, et Eesti majanduspoliitika oleks tervemõistuslikum. \"Poliitikud on targad inimesed keskmiselt, aga ega nad väga majandusteooriast, ettevõtlusest ja muust taolisest aru ei saa. Ma tahaks anda oma panuse, et neile paremini müüa neid mõtteid, mis mul on. Osa on kindlasti nõus kuulama.\"\nRaha andmist otse poliitikute kätte ei pea Helenius enam mõistlikuks. \"Tulevikus teen nii, et kui erakonnad tulevad raha paluma, teeme avalikud kokkulepped, et kõik teaks täpselt, mis nende sisu on. Et toetame teid millegi konkreetse tegemise eest. Kui erakond on nõus tegema seda, saavad raha.\"\nMajanduse suurimaks probleemiks praegu peab Helenius seda, et konkurentsivõime on pikemat aega langenud, eriti ekspordisektoris. Eestis loodetakse, et kui mujal riikides majandus taastub, siis taastub ka Eestis. \"Probleem on aga see, et kui konkurentsivõime on liialt langenud, siis me ei saa tagasi neid turuosi, mis meil olid enne kriisi, ehk meie taastumine tuleb aeglasem kui naaberriikidel. Valitsus ei ole sellest aru saanud,\" rääkis Helenius.\nEttevõtja sõnul on Eestil väikse riigina ainult nutikad inimesed, kellega saame majanduspoliitikas arvestada. Samuti tuleks tema hinnangul kõvasti reformida meie riigiaparaati, kus ametnike hulk ja nende keskmine palk on viimastel aastatel kasvanud rohkem kui erasektoris.\n "
        },
        {
          "päis": "Itaalias lõppes kohus 'Ndrangheta maffia üle",
          "sisu": "Itaalia kohus mõistis esmaspäeval süüdi ja määras vanglakaristuse rohkem kui 230 inimesele nende osaluse eest 'Ndrangheta maffia ebaseaduslikus tegevuses. Tegemist on aastakümnete suurima maffiaprotsessiga Itaalias.\n \nLõuna-Itaalias toimunud kohtusaaga algas 2019. aasta detsembris, kui politsei vahistas kolm aastat kestnud uurimise järel mitusada maffiaga seotud inimest.\nKohtuprotsess keskendus niinimetatud Mancuso perekonna tegevusele: tegemist on 'Ndrangheta maffia rakuga, mis tegutses Calabria maakonna Vibo Valentia provintsis, \nvahendab Financial Times\n.\nKohtuasja eest vedanud prokuröri Vincenzo Capomolla sõnul oli maffia mõju provintsis nii sügav ja lai, et ükski ühiskonna, majanduse ja elu aspekt ei jäänud sellest puutumata.\nKokku peeti kohut rohkem kui 330 süüdistatava üle, kellest üle 230 mõisteti süüdi sellistes kuritegudes nagu mõjuainete smugeldamine, maffiale kaasa aitamine, altkäemaksu andmine, vargus ja väljapressimine.\nKõige rangemad karistused said kohalikud 'Ndrangheta raku juhid Saverio Razionale ja Domenico Bonavota, kellele mõlemale määrati 30-aastased vanglakaristused. Tegemist on kõige rangemate võimalike karistustega Itaalias.\nMärkimisväärne on seegi, et üks valgakaristuse saanud süüdistatav oli endine parlamendisaadik Giancarlo Pittelli, kes kuulus nüüdseks lahkunud Silvio Berlusconi erakonda Forza Italia. Pittelli sai 11 aastat vanglakaristust.\nSamuti mõisteti süüdi endine politseiametnik ja Itaalia võimsa finantspolitsei (Guardia di Finanza) töötaja.\nProkurörid jäid rahule kohtuotsusega, kuigi umbes 100 süüdistatavat mõisteti õigeks ning kohtu määratud vanglakaristused olid prokuratuuri taotletust lühemad.\nSiiski ei usu vaatlejad, et ka see kohtuprotsess suudab 'Ndrangheta mõju riigis oluliselt vähendada. Tegemist on Itaalia kõige mõjukama organiseeritud kuritegeliku ühendusega, mille mõju ulatub Itaalia uurijate sõnul Aafrikast Lõuna-Ameerikani.\n'Ndrangheta kontrollib suuremat osa Euroopa ebaseaduslikust kokaiinikaubandusest ning selle aastane käive ulatub 50 miljardi euroni. Itaalia võimude sõnul käib uimastikaubandus valdavalt Gioia Tauro sadama kaudu Lõuna-Itaalias.\nSüüdimõistetud saavad kohtuotsust vaidlustada kõrgemates kohtuastmetes.\n "
        },
        {
          "päis": "Eesti Orienteerumisliit pärjas parimaid ja valis uued juhtorganid",
          "sisu": "Sagadi mõisas toimunud Eesti Orienteerumisliidu (EOL) pidulikul hooaja lõpetamisel tunnustati parimaid ning toimusid korralised presidendi ja volinike kogu valimised.\n \nAasta parimate väljaselgitamiseks kümnes erinevas kategoorias pandi kokku klubide ja volinike kogu liikmete arvamused ning veebihääletuse tulemused. Tervelt kolmes kategoorias osutus parimaks tänavusel juunioride MM-il sprindipronksi võitnud 20-aastane Jürgen Joonas. Ta osutus valituks nii parimaks meheks orienteerumisjooksus, parimaks noororienteerujaks kui ka aasta üllatajaks.\nÜlejäänud tiitlid jagunesid järgmiselt: parim naine orienteerumisjooksus – Evely Kaasiku, parim suusaorienteeruja – Daisy Kudre-Schnyder, parim rattaorienteeruja – Lauri Malsroos, aasta rogainivõistkond – Timmo Tammemäe ja Sander Linnus, parim seeniororienteeruja – Kirti Rebane, aasta kaardistaja Kaarel-Hendrik Zernant ning aasta tegija – taskuhääling Vestluspäevak. Aasta tegija tiitli pälvinud taskuhäälingut teevad kolm Soomes elavat endist ja praegust Eesti koondislast – Peeter Pihl, Sander Vaher ja Timo Sild.\nEOL üldkogu valis alaliidu presidendiks tagasi kaks aastat selles ametis olnud Võrumaa ettevõtja Aigar Pindmaa. Üheksaliikmelisse volinike kogusse valiti eelmisest koosseisust tagasi Uku-Laur Tali ja Sixten Sild, uute liikmetena Sander Annus, Marek Karm, Koit Kolsar, Raul Kudre, Tõnu Lillelaid, Toomas Tiivel, Marili Zimmermann.\nJärgmisel aastal on EOL-i korraldada kaks rahvusvahelist tippvõistlust – veebruaris suusaorienteerumise MK-etapid Haanjas ja Võru-Kubijal ning augustis rogaini Euroopa meistrivõistlused Missos. Korralduse pearaskust kannavad vastavalt orienteerumisklubid Peko ja TAOK.\n "
        },
        {
          "päis": "Otse kell 13: Kõlvart ja Kante eestikeelsele õppele üleminekust",
          "sisu": "Tallinna linnapea Mihhail Kõlvart ja abilinnapea Andrei Kante tutvustavad teisipäeval Tallinna eestikeelsele õppele ülemineku 2024. aasta eelarvet. Kell 13 algavat pressikonverentsi näeb otsepildis ERR-i portaalis.\n \n "
        },
        {
          "päis": "Investorid viivad Hiinast raha välja majanduse aeglase taastumise tõttu",
          "sisu": "Kui aasta esimesel poolel sisenesid välismaised investorid Hiina aktsiaturule lootuses, et riigi majandus peagi naaseb pandeemiaeelsete kõrgete kasvunumbrite juurde, siis nüüdseks on investorite ootused muutunud palju pessimistlikumaks. Aasta algusest Hiinasse tulnud välismaistest investeeringutest kadus novembriks kolm neljandikku.\n \nKui augustis lubasid Hiina võimud hakata majandust stimuleerima, tõusid välismaised puhasinvesteeringud Hiina aktsiaturule aasta algusest kokku ligi 33 miljardi dollarini, siis novembri keskpaigaks jäi sellest järele ainult 7,7 miljardit dollarit.\nPõhjuseks peetakse Hiina kinnisvaraettevõtete süvenevat likviidsuskriisi ning oodatust kehvemaid majanduskasvu- ja ekspordinäitajaid.\nHiina võimude lubadused majandust ja konkreetselt kinnisvarasektorit toetada pole seni arvestatavat mõju investorite tujule avaldanud.\n\"Nad on teinud selliseid lubadusi iga kvartal, kuid viimased eluasemehindade andmed näitavad, et kinnisvarasektori jätkusuutliku taastumise tagamiseks on vaja rohkem riigi tuge,\" ütles Hiina majandusele keskenduv ökonomist Bruce Pang \nFinancial Timesile\n.\nSeega ootavad investorid hetke, kui Hiina majandus tõeliselt taastuma hakkab. Kuni seda pole toimunud, jätkub Hiina aktsiatest vabanemine teiste turgude aktsiate kasuks.\nKinnisvarasektor mõjutas ka Hiina riigieelarve maksutulusid, sest seni moodustas suure osa laekuvatest maksudest Hiinas arendajate kinnisvara müügile rakenduv käibe- ja tulumaks. Kui 2014. aastal moodustas maksulaekumine 18,5 protsenti Hiina sisemajanduse koguproduktist (SKP), siis eelmisel aastal oli vastav näitaja ainult 13,8 protsenti. Seetõttu võib Hiina valitsus olla sunnitud otsima uusi maksutulude allikaid.\nSiiski tõusid Hongkongi börsil kaubeldavate Hiina kinnisvaraarendajate aktsiad teisipäeval keskmiselt 4,4 protsendi võrra, sest valitsus teatas, et see käskis riigi osalusega pankadel pakkuda rohkem laene eraarendajatele.\nLisaks lubas Hiina valitsus\n novembri alguses käivitada ühe triljoni jüaani (140 miljardi dollari) suuruse investeeringute fondi majanduse turgutamiseks, mis tõstab Hiina eelarvepuudujääki sel aastal 3,8 protsendini SKP-st.\nSiiski on toetuspaketi suurus neli korda väiksem kui 2008. aasta kriisi järel, kui Hiina valitsus suunas peamiselt taristu ehitusse neli triljonit jüaani, mis toona oli võrdne 13 protsendiga SKP-st.\n "
        },
        {
          "päis": "Eesti korraldab tulikuumal turul oma ajaloo suurima mürsuhanke",
          "sisu": "Eesti katsub oma seni suurimal laskemoonahankel Euroopa mürsutootjate suutlikkust. Ehkki tehaseliinidel võib olla kuni kaheaastane järjekord, loodab riik hankelt kiiremat tulemust. Tõde selgub vähem kui kuu pärast.\n \nEttevalmistused moonahankeks käisid kogu aasta. Juba möödunud talvel teatas kaitseinvesteeringute keskus, et järgmise seitsme aasta jooksul plaanib Eesti soetada poole miljardi euro eest suurekaliibrilist moona. Neile, kes tahtsid konkursside ajaks jaole saada, pakkus riik raamlepinguid.\nPoole miljardi eurosest raamlepingust maksimaalselt 110 miljonit eurot on mõeldud CV90 tornis kõrguvate kiirlaskekahurite varustamiseks. Kuni 20 miljoni euro eest ostetakse moona väärikas eas M-69 granaadiheitjatele. Kõige enam ehk 370 miljonit eurot kavatseb riik kulutada 155 mm suurtükimoona peale.\nTänavu oktoobriks sõlmiti raamleping 12 ettevõttega seitsmest riigist. \"Mitme pakkujaga sõlmitud raamlepingu mõte on, et me saaksime turult ükskõik mis hetkel parimat hinda parimate tarneaegadega,\" selgitas kaitseinvesteeringute keskuse relvastuse kategooriajuht Ramil Lipp.\nTema sõnul panustavad taolisele skeemile üha rohkemad riigid. \"Kui me oleks kinni ühes raamlepingu partneris, siis meil põhimõtteliselt ei tekiks valikut, vaid me peaksime leppima sellega, mida see üks partner meile pakub,\" lisas Lipp.\nPevkuri sõnul pannakse mängu 280 miljonit eurot\nKohe said lepingud ka esimese tuleproovi. Läinud teisipäeval, kui Euroopa Liidu kaitseministrid selgitasid üksteisele, miks ei õnnestu neil täita Ukrainale antud miljoni mürsu lubadust, teatas meie kaitseministeerium 155 mm mürskude minikonkursist.\nSõna \"mini\" kannab siin suuresti juriidilist tähendust. \"Eesti on praegu kõige suurem moonaostja Euroopas,\" ütles kaitseminister Hanno Pevkur. \"Soome ostis 100 miljoni eest, Norra vist ostis suurusjärgus paarisaja miljoni eest. Eesti minikonkurss, ligi 280 miljoniga on kindlasti Euroopa moonaturul väga-väga suure mõjuga.\"\n280 miljonit eurot on konkursi hinnanguline maksumus ja selle sisse on arvestatud nii käibemaks kui ka see, et riik võib hankes küsitud moonakogust hiljem 50 protsendi võrra suurendada. Siiski küündib ka konservatiivsem arvutus ligi 150 miljoni euroni.\n\"Me tõesti ei tea, kuidas turg on reageerinud viimaste kuude tellimustele. Fakt on see, et mürsud ja nende erinevad osad on oluliselt kallimaks läinud,\" sõnas Pevkur, kelle sõnul selgub moona tegelik hind alles pärast pakkumiste avamist.\nMoona kallinemist võidakse kohati üle hinnata\nNATO sõjalise komitee esimees admiral Rob Bauer märkis hiljuti, et enne täiemahulise sõja algust maksis üks 155 mm mürsk pisut üle 2000 dollari. Nüüd maksab see neli korda rohkem.\nRamil Lipp ütles, et asi on mitmetahulisem. Esiteks on kõige tavalisemaid \nhigh explosive\n mürske väga erinevaid. Vanem moon võib ulatuda kõigest 18 kilomeetri kaugusele, uuemat ja kallimat saab lasta 24 või koguni 30 kilomeetri taha.\nPeale selle müüakse pikendatud laskekaugusega moona, mille eest pole vastasel pääsu ka 40 kilomeetri kaugusel. Niisugust moona aitab edasi väike raketimootor või mõnel juhul ka gaasigeneraator, mis kompenseerib mürsu taha tekkivat alarõhku.\n\"24- või 18-kilomeetrine moon võiski kaks aastat tagasi maksta paar tuhat eurot. Aga minu andmetel ei ole selle hind tänaseks neli korda tõusnud,\" sõnas Lipp. \"Ning ka kaks aastat tagasi maksis pikendatud laskeulatusega või 30-kilomeetrine moon 3500–4500 eurot.\"\nEesti loodab minikonkurssidega saada kolme tüüpi moona. Kõige enam ostame me nii-öelda tavapäraseid 30-kilomeetrise laskeulatusega mürsukomplekte. Just nii kaugele lasevad tavamoonaga Koreast soetatud K9 liikursuurtükid.\n\"Soovime võtta sellest relvasüsteemist maksimumi,\" rääkis Lipp. \"Lühematele distantsidele, kuni kümme kilomeetrit võib lasta ka miinipildujaga. Selleks ei pea kallimat moona ja kallimat relvasüsteemi kulutama.\"\nLipp lisas, et tema teada pole ka 30-kilomeetrise moona hind Baueri mainitud 8000 euroni kerkinud. \"Minul on täna turult teadlikkus, et nende hinnavahemik jääb nelja-viie tuhande euro juurde,\" sõnas Lipp.\nEesti ostab korraga üle 25 000 mürsukomplekti\nTeine minikonkurss on pühendatud pisut kallimatele pikendatud laskekaugusega mürskudele. Kahte tüüpi moona kokku plaanib Eesti esialgu osta umbes 25 000 lasu tarvis.\nKolmanda minikonkursiga otsib riik tankitõrjemürske. \"See konkurss jääb suurusjärku 500 mürsukomplekti juurde,\" ütles Lipp, kelle sõnul maksavad tankitõrjemürsud ka kordades rohkem.\nNäiteks Saksamaal toodetud SMArt 155 mürsukomplekti hinnaks on ajakirjanduses pakutud 70 000 – 80 000 eurot. Rootsi ja Prantsuse ettevõtete ühistööna valminud BONUS-e hinnaks nimetas The Economist hiljuti 40 000 eurot.\nMõlema süsteemi tööpõhimõte on sarnane. Paarisaja meetri kõrgusel sihtmärkide kohal pääsevad mürsukestast välja kaks väiksemat laskeseadeldist, mis tiivakestele või langevarjule toetudes tasapisi maa poole kulgevad. Samal ajal otsivad nad mitmekümne tuhande ruutmeetri suuruselt alalt üles sihtmärgid ja lasevad nende poole soomust läbistava lõhkelaengu.\nÜle veerandi punktidest läheb kiiremale pakkujale\n\"Meil on kolm erinevat minikonkurssi üleval ja kõik kolm võivad minna erinevatele ettevõtetele,\" sõnas Lipp.\nEttevõtetega raamlepinguid sõlmides jättis kaitseinvesteeringute keskus endale üsna vabad käed kujundamaks tulevaste minikonkursside tingimusi. Pakkumistele hindeid pannes võib maksumuse osakaal kõikuda 50 ja 90 protsendi vahel ning tarneaja osakaal kaheksa ja 40 protsendi vahel. Nii-öelda rohelise moona komponent võib ulatuda kahest protsendist kümne protsendini.\n\"Teatavasti laskemoon ise omab mingis osas kahjulikke aineid. Me läbi selle hindamiskriteeriumi suuname pakkujaid selle peale rohkem mõtlema,\" selgitas Lipp.\nSuur paindlikkus jäeti raamlepingutesse arvestusega, et need kehtivad järgmised seitse aastat.\n\"Mingil hetkel võib tekkida vajadus väga kiireks tarneks. Sellisel juhul me kindlasti hindame tarneaega prioriteetsuse mõttes kõrgemalt. Ja kui me näeme, et meie esmavajadus on tagatud ja meil on aega, siis me kindlasti hindame rohkem hinnakomponenti,\" sõnas Lipp.\nPaar nädalat tagasi välja kuulutatud minikonkurssidel määrab võitja 70 protsendi ulatuses hind, 28 protsendi ulatuses tarneaeg ja kahe protsendi ulatuses kahjulike ainete vältimine.\nEesti loodab kuni kaheaastasest järjekorrast mööda saada\nKonkursi maksumusest on veel keerulisem ennustada seda, millal mürsud Eestisse jõuavad. \"Ma väga loodan, et see tähtaeg saab olema üsna kiire,\" sõnas Hanno Pevkur, \"ehkki relvatootjatega tehtud intervjuud annavad optimismiks vähem põhjust.\"\n\"Üldine jutt, mida pakkujad täna räägivad, on see, et nende tootmisliinid on järgmiseks pooleteiseks kuni kaheks aastaks planeeritud ehk siis tellimused on ees ja järgmised poolteist-kaks aastat ei pruugi tõenäoliselt midagi saada,\" rääkis Lipp.\nSamas usub ta, et muretsemiseks pole suuremat põhjust. Esiteks ei ole Eesti moonalaod tühjad ja kõik, mida me praegu soetada soovime, peaks tulema lisaks senistele varudele. Teiseks tasub tema sõnul loota minikonkursi tingimustele.\nLipp selgitas, et tarneaja eest antavad punktid jagatakse välja jupikaupa. Esimesena kohale jõudva 5000 mürsu eest võib saada näiteks kümme punkti, järgmised 5000 mürsku annavad seitse punkti ja ülejärgmised veel vähem.\n\"Kui panna turuosalised konkureerima, siis võib juhtuda, et nad vaatavad olemasolevad lepingud üle, võib-olla seadistavad seal midagi ümber, võtavad kuskilt mingi vahepealse koguse ja hoopis pakuvad selle meile,\" rääkis Lipp. \"Mängu ilu selles minikonkursis seisnebki selles, et ükskõik, mida turuosalised avalikest allikatest teada annavad, siis alati võib olla mingisuguseid variante, et saab kiiremini.\"\nEuroopa mürsutoomine suureneb tasapisi\nHanno Pevkur usub, et Eesti hange annab turule signaali kiiremini tootma hakata. \"See on ehe näide sellest, kuidas Euroopa kaitsetööstust on võimalik kiiremini käima tõmmata, sest see on reaalne tellimus. Meil on vaja uut raha selleks, et tööstus ennast käima tõmbaks,\" rääkis Pevkur.\nArvestades, et minikonkursside tingimustes jätab Eesti endale võimaluse tellimusi 50 protsendi võrra kasvatada, plaanib riik endale kindlustada umbes 37 000 mürsku.\nPevkuri sõnul tuleb Euroopa riikidel mürskudega Ukrainat aidata ja siinsed varud taastada. Kuid ka sellest ei piisa, sest NATO uued kaitseplaanid eeldavad senikavandatust hulga suuremaid moonakoguseid.\nLäinud kolmapäeval Euroopa kaitseministritega kohtudes märkis Pevkur, et kõige selle jaoks peaks Euroopa tootma kolm miljonit mürsku aastas.\n\"Kui vaadata seda, et hetkel suudab Euroopa toota erinevatel hinnangutel 500 000 kuni 700 000 mürsku aastas ja järgmise aasta esimeses kvartalis jõutakse võib-olla miljoni mürsuni, siis tegelikult me peaksime sealt veel kaks-kolm korda ülespoole liikuma selleks, et nii Ukraina vajadused kui ka Euroopa enda puudujäägid ära katta,\" rääkis Pevkur.\nPevkur: Rheinmetall otsib riike, kellega koos tehaseid ehitada\nRelvatootjad on rääkinud, et soovivad riikidega pikaajalisi lepinguid, kindlustamaks, et kiiresti püsti aetud tootmisliinid rahvusvaheliste pingete leevenedes seisma ei jää. Samas otsitakse ka teistsuguseid garantiisid. Hanno Pevkur tõi näiteks Euroopa ühe suurema tootja Rheinmetalli.\n\"Nendel minu teada on läbirääkimised mõne Euroopa riigiga, kus nad investeerivad tehasesse pool maksumusest ja paluvad riigilt teist poolt. Me juba näeme seda, et riigid lähevad sisse moonatootmisesse,\" sõnas Pevkur.\nTa usub, et Eesti läheb teist teed. Moonatootjad soovivad ministri sõnul riigi abi ka sobiliku asukoha leidmisel, planeeringute ja lubade menetlemisega. \"Mida me praegu teeme kaitsetööstuspargi näol,\" rääkis Pevkur. \"Kui me leiame võimaluse planeering läbi viia, siis ma usun, et Eestisse on ka erinevaid moonatootjaid tulemas.\"\nRamil Lipp ütles, et tehaste tootmisvõime suurendamine pole moonatootjate ainus väljakutse. Nimelt on kogu maailmas kasvanud nõudlus ka mürskude tootmiseks tarvilike materjalide ja detailide järele. \"See tarneahel võib minna päris mitu astet allapoole. Küsimus ei ole ainult selles, kes mürsu kokku komplekteerib,\" sõnas Lipp.\n "
        },
        {
          "päis": "Riik paneb 300 000 eurot Keenia e-teenuste arendamisse",
          "sisu": "Eesti rahvusvahelise arengukoostöö keskus otsib riigihankega ettevõtet, kes aitaks Keenia valitsusel infosüsteemide koostöövõimet kasvatada, et pakkuda seal kodanikukeskseid e-teenuseid. Eesti panus ettevõtmisesse on 300 000 eurot.\n \n16. novembril algatatud hanke eesmärk on luua platvorm, mis aitaks Keenia valitsusel kasvatada infosüsteemide koosvõimet kodanikukesksete e-teenuste pakkumiseks.\nEesti rahvusvahelise arengukoostöö keskuse (ESTDEV) digiarengu valdkonnajuht Andres Ääremaa rääkis ERR-ile, et tegu on rahvusvahelise projektiga, mida rahastavad lisaks arengukoostöö keskusele, kes projekti ka ellu viib, Euroopa Liit ja Saksamaa Arengukoostöö Agentuur (GIZ).\n\"Kogu projekti eelarve on 2,4 miljonit eurot, millest 2,1 miljonit on välisrahastus ja 300 000 Eesti rahastus,\" selgitas ta.\nÄäremaa sõnul peaks projekt aitama Keenia kodanikukeskset e-valitsemist võimestada ja lisaks koosvõimeraamistiku loomisele, mida soovitakse saavutada alanud hankega, toetatakse Keenia avalikku sektorit kolme kodanikukeskse e-teenuse loomisel, heade e-valitsemise tavade juurutamisel ning nende võimekuste kasvatamisel.\nRaha, mis X-tee hankele kulub, on ette nähtud Saksamaa arengukoostöö agentuuriga sõlmitud grandilepingus. Äsja algatatud riigihankes on maksumuseks ette nähtud 470 000 eurot, kuid Ääremaa rõhutas, et see on hanke maksimaalne maksumus ja tegelik summa selgub pärast pakkumuste avamist.\n\"ESTDEV-i jaoks on tegemist suurima e-teenuste juurutamisprojektiga Aafrikas. Teeme selle õnnestumiseks tihedat koostööd nii Keenia valitsusasutustega, Euroopa Liidu delegatsiooniga Keenias, rahvusvaheliste doonoritega (GIZ) ning Eesti infotehnoloogia ja telekommunikatsiooni liiduga,\" lisas ta.\nÄäremaa tõi välja, et X-teel põhinevad andmevahetuse lahendused on juba praegu kasutusel mitmetes Aafrika riikides, samuti on üksikuid näiteid Eesti ettevõtete arendatud e-valitsemise infosüsteemidest Aafrikas, näiteks Cybernetica Namiibias.\n\"Eesti tuntus ja kuvand Aafrikas on hea ning ka selle projekti käigus avame uksi Eesti ettevõtetele Keenia/Aafrika turule sisenemiseks või olemasoleva tegevuse laiendamiseks,\" sõnas Ääremaa.\nVälisministeerium on Eesti arengupoliitika eesmärgid Aafrikas sõnastanud Aafrika regioonistrateegias 2021-2025 ning digikoostöö Keeniaga tugineb 2020. aasta augustis sõlmitud digikoostööalasele vastastikuse mõistmise memorandumile.\nNende suuniste alusel koostabki ESTDEV rakenduskavasid ja osaleb rahvusvahelistes initsiatiivides koos teiste EL-i liikmesriikidega.\nEelmisel nädalal algatatud hanke pakkujad peavad muu hulgas kaardistama osalejad ja valima välja pilootprojekti stsenaariumid, koostama koosvõime raamistiku mustandi, infosüsteemide ja teenuste näidiskataloogi, juurutama andmevahetuse testkeskkonna ja vähemalt kaks näidisteenust ja koolitama keskasutust, kes peaks tagama andmevahetuse platvormi jätkusuutlikkuse.\nTöövõtjal tuleb projekt viia ellu tihedas koostöös Keenia kasusaajatega ehk sealse IKT-ministeeriumi, keskasutuste ja testis osalevate teenuste omanikega, projekti rahastajatega ning ESTDEV-i Keenia kontoriga, mis asub Nairobis, et tagada kohalike asutuste kontaktid ja kasusaajate kaasatus.\n "
        },
        {
          "päis": "Netanyahu teatas edusammudest Hamasi pantvangide vabastamises",
          "sisu": "AFP avalikustas võimalikud Iisraeli ja Hamasi kokkuleppe detailid. USA president Joe Biden kinnitas, et kokkulepe Hamasi käes olevate pantvangide vabastamiseks võib olla lähedal. Iisraeli kaitsevägi piiras Jabalia linna Põhja-Gazas. USA senaatorid kutsusid Bidenit koostööle Iisraeliga Gaza abi osas. Punase Risti juht arutas Hamasiga Gaza sõja humanitaarküsimusi.\n \nOluline 21. novembril kell 22.45:\n- AFP avalikustas võimalikud Iisraeli ja Hamasi kokkuleppe detailid;\n- Iisraeli kaitsevägi: Liibanoni piiril toimuvad kokkupõrked;\n- Iisraeli kaitsevägi piiras Jabalia linna Põhja-Gazas;\n- Biden: kokkulepe pantvangide vabastamiseks võib olla lähedal;\n- USA senaatorid kutsusid Bidenit koostööle Iisraeliga Gaza abi osas;\n- Gaza haiglast evakueeriti sada patsienti;\n- Punase Risti juht arutas Hamasiga Gaza sõja humanitaarküsimusi;\n- Iisrael kutsus tagasi oma suursaadiku Lõuna-Aafrika Vabariigis.\nNetanyahu: Iisrael jätkab sõda seni, kuni saavutab kõik eesmärgid\nBenjamin Netanyahu on pantvangitehingu arutamiseks kutsunud kokku valitsuse koosoleku.\n\"Iisrael jätkab sõda Hamasi vastu isegi siis, kui pantvangide vabastamiseks sõlmitakse ajutine relvarahu,\" ütles Iisraeli peaminister televisioonis edastatud videoavalduses, vahendas AP.\n\"Me oleme sõjas ja me jätkame sõda,\" ütles ta. \"Jätkame seni, kuni saavutame kõik oma eesmärgid.\"\nIisraeli valitsuskabinet kogunes pärast sõjakabineti ja julgeolekukabineti kohtumisi, et arutada võimalikku pantvangilepingut.\nGaza valitsuse sõnul ületab hukkunud palestiinlaste arv 14 000 piiri\nOkupeeritud alade valitsuse andmetel on Gazas alates sõja algusest tapetud vähemalt 14 128 palestiinlast, vahendas The Guardian.\nVärskeima hukkunute arvu raporti järgi on hukkunud vähemalt 5600 last ja 3550 naist.\nMaailma Terviseorganisatsioon (WHO) andis teada, et väljendab solidaarsust Põhja-Gaza Al-Awda haigla tervishoiutöötajatega pärast seda, kui väidetavalt sai kolm arsti ja patsiendiga kaasas olnud isik surma asutusele suunatud rünnakus.\nPaljud teised inimesed said väidetavalt vigastada, teatas WHO avalduses. Haigla sai ka olulisi kahjustusi, teatas WHO.\n\"WHO on dokumenteerinud 178 rünnakut terviseasutustele Gaza sektoris, mille tagajärjel hukkus 553 ja sai vigastada 696 inimest, sealhulgas on saanud surma 22 ja vigastada 48 tervishoiutöötajat,\" teatas WHO.\nRahvusvaheline organisatsioon Piirideta Arstid nimetas teisipäeval kohutavaks kahe nende organisatsiooni arsti ja veel ühe arsti hukkumist Al-Awda haiglale korraldatud rünnakus.\nAFP avalikustas võimalikud Iisraeli ja Hamasi kokkuleppe detailid\nUudisteagentuuri AFP info järgi keskenduks võimalik Iisraeli ja Hamasi vaheline kokkulepe kolmele tingimusele.\nEsiteks kehtestataks Gazas viiepäevane vaherahu, mille jooksul peataks Iisrael maapealse operatsiooni ning piiraks õhurünnakuid.\nTeiseks vabastaks Iisrael 300 juudiriigi vanglates olevat Palestiina päritolu naistest ja alaealistest kurjategijat.\nKolmandaks vabastaksid äärmusrühmitused Hamas ja Islamidžihaad 50 kuni 100 iisraellastest ja välismaalastest pantvangi. Vabastataks ainult naissoost ja alaealistest tsiviilisikuid, mitte pantvangi võetud Iisraeli sõdureid.\nAnonüümseteks jäänud Hamasi ja Islamidžihaadi esindajad ütlesid AFP ajakirjanikele, et need rühmitused on kokkuleppe tingimustega nõus.\nKui kokkulepe peaks sündima, siis selle avalikustaks ametlikult Katar. Pärsi lahe riik on vahendanud Iisraeli ja Hamasi vahelisi kõnelusi konflikti algusest.\nLäbirääkimised Hamasi 7. oktoobri rünnaku ajal Gazasse viidud pantvangide vabastamise üle on jõudnud lõppfaasi ja on kokkuleppele lähimas punktis, ütles vahendaja Katar teisipäeval.\n\"Oleme kokkuleppele jõudmisele lähemas punktis kui kunagi varem,\" ütles Katari välisministeeriumi pressiesindaja Majed Al-Ansari ja lisas, et läbirääkimised on jõudnud \"kriitilisse lõppfaasi\".\nIisraeli peaminister Benjamin Netanyahu teatas teisipäeval edusammudest palestiina äärmusrühmituse Hamasi 7. oktoobri rünnakus Gazasse viidud pantvangide vabastamises.\n\"Ma loodan, et head uudised tulevad varsti,\" ütles Netanyahu Põhja-Israeli sõjaväebaasis sõduritele.\nKa USA president Joe Biden teatas teisipäeva õhtul, et lepe Hamasi pantvangide vabastamiseks on väga lähedal.\nEL jätkab palestiinlastele arenguabi andmist\nEuroopa Liit andis teisipäeval rohelise tule palestiinlaste arenguabi jätkamisele, kuna tehti kindlaks, et see ei läinud äärmusrühmituse Hamas kätte.\n\"Läbivaatusel ei leitud märke, et terroriorganisatsioon oleks EL-i rahast otseselt või kaudselt kasu saanud,\" ütles Euroopa Komisjoni asepresident Valdis Dombrovskis.\nDombrovskis lisas, et edaspidi hakatakse abi rangemalt kontrollima.\nIisraeli kaitsevägi: Liibanoni piiril toimuvad kokkupõrked\nIisraeli kaitseväe pressiesindaja Daniel Hagari teatas teisipäeval, et Iisraeli ja Liibanoni piiril toimuvad mitu viimast päeva kokkupõrked.\nHagari sõnul tulistati Liibanonist Iisraeli suunas kolm tankitõrjeraketti. Pressiesindaja sõnul pole keegi saanud vigastada.\n\"Iisraeli kaitsevägi ründab tulistamiste allikat Liibanoni territooriumil,\" kirjutas Hagari sotsiaalmeedias.\nIisraeli kaitsevägi piiras Jabalia linna Põhja-Gazas\nIisraeli kaitsevägi teatas, et see piiras Jabalia linna Põhja-Gazas ning selle jõud on valmis operatsiooni järgmiseks etapiks.\nJabalia asub Gaza linnast põhja pool ning seal on leidnud aset mitmed lahingud alates 7. oktoobri Hamasi rünnakust Iisraelile\nÜhtlasi teatas Iisraeli kaitsevägi viimase päeva jooksul 250 õhurünnaku teostamisest Hamasi sihtmärkide pihta, milles seas oli kolm tunnelišahti Jabalia piirkonnas. Iisraeli väitel sai rünnakus surma mitukümmend Hamasi äärmuslast.\nBiden: kokkulepe pantvangide vabastamiseks võib olla lähedal\nKui ajakirjanikud küsisid USA presidendilt Joe Bidenilt, kas kokkulepe äärmusrühmituse Hamasi poolt Iisraelist Gazasse viidud pantvangide vabastamiseks võib olla lähedal, vastas Biden, et see info vastab tõele.\n\"Ma usun seda küll,\" ütles Biden.\nHamasi liider Ismail Haniyeh ütles samuti teisipäeval sotsiaalmeedias, et tema liikumine läheneb vaherahuleppele Iisraeliga.\n\"Oleme vaherahu osas kokkuleppele jõudmisele lähedal,\" avaldas Haniyeh arvamust.\nInfo võimaliku Iisraeli ja Hamasi vahelise kokkuleppe sõlmimisest, mille raames vabastatakse osad pantvangid ning sõjapidamises peetakse mitmepäevast pausi, hakkas levima juba nädalavahetusel.\nUSA senaatorid kutsusid Bidenit koostööle Iisraeliga Gaza abi osas\nUSA demokraatidest senaatorite rühm kutsus USA presidenti Joe Bidenit üles tegema Iisraeliga koostööd, et tagada katkematu humanitaarabi tarnimine Gaza sektorisse, teatas meediaväljaanne Hill.\nPöördumise allkirjastasid 13 senaatorit, kelle seas Tim Kaine ja Tammy Baldwin.\nKirjas palusid seadusandjad USA administratsioonil teha koostööd Iisraeli ja selle liitlastega, et viia ellu plaan, mis kaitseb tsiviilelanikke ja toimetab Gazasse vajalikku humanitaarabi.\nSenaatorid taotlesid ka Iisraeli ja Gaza vahelise Kerem Shalomi piiripunkti avamist, et hõlbustada nõuetekohast läbivaatust ja suurema abi kohaletoimetamist.\n\"Selle kontrollpunkti taasavamine peaks olema osa humanitaarabiplaanist,\" soovitasid seadusandjad.\nKirjas palutakse ka haigete ja haavatud tsiviilisikute juurdepääsu tagamist kiirele arstiabile Gazas ja ka võimalust evakueerida abivajajaid naaberriiki.\n\"Oleme mures, et konflikti praegune trajektoor viib meid kaugemale meie ühistest eesmärkidest lõpetada äärmusrühmituse Hamasi oht ja eemaldada see võimult Gazas, tuua pantvangid koju ja saavutada kahe riigi lahenduse kaudu piirkonnas jätkusuutlik rahu,\" märkisid senaatorid.\nSeadusandjad toonitasid, et nende arvates ei saa Iisraeli ja Palestiina konflikti lahendada ainult jõuga.\n\"Süütute inimeste elude säilitamine ja inimõiguste austamine on nii moraalselt õige ja ka parim lootus pikaajalisele strateegiale julgeoleku, stabiilsuse ja rahu saavutamiseks piirkonnas,\" lisasid rahvasaadikud.\nGaza haiglast evakueeriti sada patsienti\nÄärmusrühmituse Hamasi kontrolli all oleva Gaza sektori tervishoiuministeerium teatas esmaspäeval, et Rahvusvahelise Punase Risti (ICRC) abiga evakueeriti sealsest haiglast sada patsienti.\n\"Indoneesia haiglast evakueeriti ICRC abiga 100 patsienti,\" ütles tervishoiuministeeriumi pressiesindaja Ashraf al-Qudra uudisteagentuurile AFP.\nAl-Qudra lisas, et veel sada patsienti viiakse öö jooksul Khan Yunise linna meditsiiniasutustesse.\nSiiski viibib haiglas selle direktori sõnul veel ligi 500 patsienti.\nPunase Risti juht arutas Hamasiga Gaza sõja humanitaarküsimusi\nRahvusvaheline Punane Rist teatas esmaspäeval, et organisatsiooni juht Mirjana Spoljaric sõitis Katari, et kohtuda seal äärmusrühmituse Hamasi esindajatega arutamaks Gaza sõja humanitaarküsimusi.\nTeadaande kohaselt oli Spoljarici vestluskaaslaseks Hamasi poliitbüroo esimees Ismail Haniyeh.\nÜhtlasi kohtus ühenduse president Katari võimuesindajatega.\nIisrael kutsus tagasi oma suursaadiku Lõuna-Aafrika Vabariigis\nIisraeli välisministeerium teatas esmaspäeval, et kutsus tagasi oma suursaadiku Lõuna-Aafrika Vabariigis, kui riik korraldab suurte tõusvate majanduste ühenduse BRICS tippkohtumise Gaza sõja teemal.\n\"Pärast viimaseid Lõuna-Aafrika Vabariigi võimude avaldusi kutsuti Iisraeli suursaadik Pretorias tagasi Jeruusalemma konsultatsioonideks,\" ütles välisministeeriumi pressiesindaja Lior Haiat.\n "
        },
        {
          "päis": "Sõja 636. päev: Saksamaa lubas Ukrainale veel 1,3 miljardi euro eest sõjalist abi",
          "sisu": "Zelenski intervjuus The Sunile: Venemaa alustatud sõda võib kasvada kolmandaks maailmasõjaks. Zelenski: kui Ukraina saaks rohkem õhutõrjet, naaseks põgenikud tagasi. Venemaa ründas Ukrainat öösel viie raketi ja 11 ründedrooniga. Mõttekoja ISW hinnangul liikusid Ukraina väed edasi Dnepri okupeeritud idakaldal. Vene okupatsiooniväed on muutunud aktiivsemaks Bahmuti suunal.\n \nOluline 21. novembril kell 20.59:\n- Zelenski intervjuus The Sunile: Venemaa alustatud sõda võib kasvada kolmandaks maailmasõjaks;\n- Zelenski: kui Ukraina saaks rohkem õhutõrjet, naaseks põgenikud tagasi;\n- Saksamaa kaitseminister külastas Kiievit;,\n- Venemaa ründas Ukrainat öösel viie raketi ja 11 ründedrooniga;\n- ISW: Ukraina väed liikusid edasi Dnepri okupeeritud idakaldal;\n- Vene drooniohu tõttu töötas öösel Ukrainas õhuhäire;\n- Vene okupatsiooniväed on muutunud aktiivsemaks Bahmuti suunal;\n- Zelenski tänas Ühendriike uue kaitseabipaketi eest;\n- USA kaitseminister Austin kinnitas veel kord USA jätkuvat toetust Ukrainale.\nSaksamaa lubas Ukrainale veel 1,3 miljardi euro eest sõjalist abi\nSaksamaa teatas teisipäeval, et annab Ukrainale võitluseks Venemaaga veel 1,3 miljardi euro eest sõjavarustust, seal hulgas neli IRIS T-SLM õhutõrjesüsteemi ja suurtükimoona.\nAbipaketi kuulutas välja kaitseminister Boris Pistorius, kes pidas Kiievis kõnelusi Ukraina ametivenna Rustem Umeroviga.\nUkrainal on IRIS-T süsteeme hädasti vaja Vene droonide ja rakettide allatulistamiseks.\nLubatud neli oleks sõja jooksul kolmas partii Saksa IRIS-T-sid. Esimese partii kolm õhutõrjesüsteemi on juba kohal ja neljas peaks jõudma sel talvel. Teise neljase partii peaks Ukraina kätte saama 2024. aastal.\nUkraina kaitseminister: vaenlasel ei lasta puhata\nUkraina kaitseminister Rustem Umerov rõhutas, et kõigi Ukraina alade vabastamiseks Vene sissetungijate käest on olemas plaan ja Ukraina jätkab selle järgi liikumist.\n\"Meil on olemas plaan ja selle plaani järgi me liigume. Peatumist ei tule, jätkame. Me ei anna vaenlasele hetkegi puhata, läheme edasi,\" ütles Umerov.\nUmerov ütles veel, et Ukraina väejuhtide väljavahetamise otsust ei ole langetatud, kuid tõhususe tõstmiseks tehakse kõik vajalik.\n\"(Väejuhtide vahetuse teemal) pean ütlema, et otsust ei ole veel tehtud. Aga me teeme kõik endast oleneva, et tõhusust tõsta. Ja kui see juhtub, siis me räägime sellest alati väga avalikult,\" ütles Umerov.\nUkraina väljaanne Ukrainska Pravda teatas 13. novembril, viidates oma allikatele riigi sõjalis-poliitilises juhtkonnas, et kaitseministeerium kaalub kolme Ukraina relvajõudude juhi – Ukraina relvajõudude meditsiinijõudude ülema Tatjana Ostaštšenko, Tauria väerühma juhataja Oleksandr Tarnavskõi ja Ukraina relvajõudude ühendjõudude ülema Serhi Najevi – asendamist kellegi teisega.\nZelenski intervjuus The Sunile: Venemaa alustatud sõda võib kasvada kolmandaks maailmasõjaks\nUkraina president Volodõmõr Zelenski ütles intervjuus Briti väljaandele The Sun, et Venemaa sõda Ukraina vastu võib kasvada kolmandaks maailmasõjaks.\nZelenski rõhutas, et Hamasi rünnak Iisraeli vastu oli Moskva suureks sooviks. Samuti väitis president, et Venemaa aitas äärmusrühmituse terroriste koolitada.\nUkraina presidendi sõnul tekitab Vene president Vladimir Putin teadlikult üle maailma \"tulekahjusid\", mis võivad ühel hetkel väljuda Kremli kontrolli alt.\nZelenski lisas samas, et ta ei usu, et Hiina vajaks konflikti. President avaldas arvamuse, et kui USA ja Hiina \"tõsiselt\" nõuaks Venemaalt Ukrainast lahkumist, siis Venemaa seda ka teeks.\nLisaks ütles president, et Venemaal on olemas plaan tema kõrvaldamiseks ametist selle aasta lõpuni, milleks hakatakse õhutama rahutusi Ukraina ühiskonnas. Plaani nimetus olevat \"Maidan-3\".\nUkraina armeeüksus kuritarvitas miljon dollarit riigi raha\nUkraina kaitseministeerium teatas teisipäeval kriminaalmenetluse alustamisest sõjaväeüksuse suhtes, mis kuritarvitas üle miljoni dollari riigi raha.\nPõhja-Ukrainas Tšernihivi oblastis paiknevas sõjaväeüksuses läbi viidud audit leidis tõsiseid rikkumisi 38,8 miljoni grivna ulatuses.\n\"Suurim rikkumine on 2022. aastal hangitud generaatorite hinna põhjendamatu suurendamine, mis põhjustas UAH-le 37,1 miljonit kahju,\" ütles kaitseministeerium.\n\"Peale selle, perioodil oktoobrist 2022 aprillini 2023, kui sõjaväel oli generaatoreid hädasti vaja, ei antud enamikku neist sõjaväele, vaid hoiti ladudes.\"\nUkraina võimud on viimastel kuudel püüdnud kaitseministeeriumis korruptsiooni välja rookida, mis osalt on vajalik ka veenmaks lääneliitlasi sõjalise abi saatmist jätkama.\nZelenski: kui Ukraina saaks rohkem õhutõrjet, naaseks põgenikud tagasi\nUkraina president Zelenski ütles intervjuus Briti väljaandele The Sun, et kui Ukrainal oleks piisavalt õhutõrjesüsteeme iga regionaalse keskuse ja neid ümbritsevate alade kaitsmiseks, siis peaaegu kõik riigist sõja eest põgenenud inimesed naaseks tagasi Ukrainasse.\nTa lisas, et Ukraina ei vaja midagi lisaks peale õhutõrje.\n\"Kui need inimesed naaseks, siis nad töötaks ja maksaks makse. Ning see küll poleks täiesti piisav, kuid täidaks suures ulatuses tühimiku meie riigieelarves, ning me ei vajaks nii suures ulatuses rahalist abi USA-lt ja Euroopa partneritelt,\" ütles Zelenski.\nSaksamaa kaitseminister külastas Kiievit\nSaksa kaitseminister Boris Pistorius külastas Kiievit teisipäeva hommikul, et väljendada Berliini toetust Ukrainale.\nSaksamaa on suuruselt teine Ukraina sõjaabiga varustaja USA järel. Berliin on saatnud Ukrainale tanke, jalaväe lahingumasinaid ja õhutõrjesüsteeme. Eelmisel nädalal lubas välisminister Annalena Baerbock suurendada Saksamaa abi Ukrainale järgmisel aastal.\nVenemaa ründas Ukrainat öösel viie raketi ja 11 ründedrooniga\nUkraina peastaap vahendab, et Venemaa teostas öösel õhurünnaku Ukraina pihta, kokku kasutasid Vene väed rünnakus neli S-300 õhutõrjekompleksi raketti, ühte raketti Iskander-K ja 11 Iraani päritolu ründedrooni Shahed-136.\nUkraina õhukaitse suutis alla lasta Iskander-K raketi ja kümme ründedrooni.\nRünnakus said kahjustada tsiviiltaristu objektid Selõdove linnas Donetski oblastis, eraldi tuuakse välja purustusi linna keskhaiglas. S-300 rakettide rünnaku tagajärjel sai linnas surma oma kodus kaks inimest.\nISW: Ukraina väed liikusid edasi Dnepri okupeeritud idakaldal\nMõttekoja ISW andmetel jätkasid Ukraina väed operatsioone Dnepri jõe idakaldal Hersoni oblastis ning saavutasid teatud edu.\nVene sõjablogijate teatel laiendasid Ukraina väed enda kontrolli all olevaid alasid 30 kilomeetri kaugusel Hersoni linnast ja kahe kilomeetri kaugusel Dnepri jõest asuva Krõnkõ küla lääneosas. Küla lähistel jätkuvad lahingud.\nSamuti väidavad Vene sõjablogijad, et Ukraina väed ründasid Poima ja Pištšanivka külade suunas. Poima asub 12 kilomeetrit ida poole Hersoni linnast ja nelja kilomeetri kaugusel Dnepri jõest, Pištšanivka asub 13 kilomeetrit ida poole Hersoni linnast ja kolme kilomeetri kaugusel Dnepri jõest.\nVene drooniohu tõttu töötas öösel Ukrainas õhuhäire\nÖösel töötas Ukrainas õhuhäire, mille põhjuseks olid okupeeritud Krimmi suunast põhja poole liikunud Vene Shahed-136 droonid.\nÕhuhäire töötas enamikes Lõuna-, Kesk- ja Põhja-Ukraina oblastites, kuid hiljem hakkas õhuhäire tööle ka mitmes Lääne-Ukraina oblastis.\nHmelnõtskõi oblastis töötas lisaks õhuhäirele ka Ukraina õhukaitse, oli kuulda plahvatusi.\nVene okupatsiooniväed on muutunud aktiivsemaks Bahmuti suunal\nVene okupatsiooniväed on suurendanud oma vägesid ja muutunud aktiivsemaks Bahmuti suunal, teatas esmaspäeval uudisteagentuur UNIAN.\n\"Vaenlane on suuna rünnanud juba kaks nädalat,\" ütles Ukraina relvajõudude pressiteenistuse juht Volodõmõr Fito.\n\"Venelased üritavad kaotatud maad tagasi saada. Vaenlane kogus vastavad reservid ja asus ründetegevusele,\" lisas pressiesindaja.\nAmetniku sõnul jääb olukord Bahmuti suunal ilmselt lähiajal aktiivseks.\n\"Vaenlane on juba umbes kaks nädalat lülitunud kaitsetegevuselt ründele ja üritab tagasi võita varem kaotatud positsioone,\" selgitas eeskõneleja.\nZelenski tänas Ühendriike uue kaitseabipaketi eest\nPresident Volodõmõr Zelenski tänas oma igaõhtuses videosõnumis USA uue kaitseabipaketi eest Ukrainale, vahendasid uudisteagentuurid UNIAN ja AFP.\nZelenski rääkis ühtlasi USA kaitseministri Lloyd Austini ja USA relvajõudude ülemjuhataja Euroopas kindral Christopher G. Cavoli visiidist Ukrainasse.\nPresidendi sõnul toimus produktiivne vestlus, mis on oluline uue Ramsteini formaadis kohtumise eelõhtul.\n\"Loomulikult arutasime olukorda lahinguväljal ja väljavaateid, et kuidas saame tugevdada nii oma kaitset ja ka liikumist. Ja uuest Ühendriikide kaitsepaketist Ukrainale. Olen tänulik. Eelkõige on tulemas rohkem suurtükiväemürske, mida praegu vaja on,\" märkis Zelenski.\nPresidendi sõnul arutati kohtumisel ka Ukraina tegevust Mustal merel ja ekspordikoridori kaitsmist.\n\"Laevasõiduvabadus on kogu maailma jaoks põhiväärtus ja Ukraina on siin Mustal merel tõestanud, et oleme võimelised agressorit oma vetest välja tõrjuma, mida nad nii tahtsid surnud tsooniks muuta,\" rääkis riigipea.\n\"Tänan kõiki partnereid, kes aitavad meil tagada rahvusvahelise õiguse taastamist meie maal ja merel ning olen eriti tänulik Ühendriikidele jätkuva juhirolli eest sellel toetamisel. Normaalne elu maailmas sõltub suuresti sellest, kas Ameerika on selle kaitsmisel tugev. Ja maailm näeb seda tugevust Ukraina abistamises,\" jätkas president.\nUSA kaitseminister Austin kinnitas veel kord USA jätkuvat toetust Ukrainale\nÜhendriikide kaitseminister Lloyd Austin ütles esmaspäeva õhtul Ukraina pealinna Kiievi tänavatel salvestatud videos, et USA jätkab Ukraina kindlat toetamist ka edaspidi, vahendas uudisteagentuur UNIAN.\nAustin avaldas kõnealuse video sotsiaalmeedias.\nVideos räägib USA kaitseminister, et pidas Ukraina liidritega aktiivseid arutelusid ja edastas olulise sõnumi, et USA seisab Ukrainaga ja Washingtoni toetus on pikaajaline.\n\"See võitlus on vaba maailma jaoks oluline ja USA seisab alati demokraatia kõrval, kuna ukrainlased seisavad Venemaa agressiooni ees tugevana. Oleme koondanud liitlased ja partnerid, et seista Venemaa vastu ja teha edusamme helgema tuleviku suunas. Meie otsusekindlus on tugevam, kui kunagi varem,\" ütles Austin muu hulgas.\nAustin kinnitas juba varem päeval kohtumisel president Volodõmõr Zelenskiga, et Washingtoni toetus on pikaajaline.\n\"Härra president, sõnum, mille ma teile täna toon, on see, et Ühendriigid on teiega ja me jääme teiega pikaks ajaks,\" sõnas Austin Zelenskile, kes nimetas USA kaitseministri visiiti väga oluliseks signaaliks.\nUSA on pärast Venemaa sissetungi andnud Ukrainale julgeolekuabi üle 40 miljardi dollari ja lubanud toetada Kiievit nii kaua kui vaja.\nAustin teatas Kiievis korraldatud pressikonverentsil ühtlasi uuest 100 miljoni dollari suurusest abipaketist.\n\"Eesmärgiks on pakkuda täiendavat õhutõrje ja suurtükiväe lahingumoona ning mitmeid tankitõrjerelvi,\" ütles kaitseminister.\nUkraina peastaap: Venemaa kaotas ööpäevaga 610 sõdurit\nUkraina relvajõudude pühapäeval esitatud hinnang Vene vägede senistele kaotustele sõjas alates Venemaa täieulatusliku sõjalise kallaletungi algusest 2022. aasta 24. veebruaril:  \n- elavjõud umbes 319 820 (võrdlus eelmise päevaga +610);\n- tankid 5439 (+0);\n- jalaväe lahingumasinad 10 174 (+6);\n- suurtükisüsteemid 7752 (+4);\n- mobiilsed raketilaskesüsteemid (MLRS) 899 (+0);\n- õhutõrjesüsteemid 588 (+0);\n- lennukid 323 (+0);\n- kopterid 324 (+0);\n- operatiivtaktikalised droonid 5771 (+7);\n- tiibraketid 1564 (+1);\n- autod ja muud sõidukid, sealhulgas kütuseveokid umbes 10 134 (+7);\n- laevad / paadid 22 (+0);\n- allveelaevad 1 (+0)\n- eritehnika 1098 (+1).\nUkraina enda kaotuste kohta samasuguse regulaarsusega andmeid ei avalda ning pole ka avalikult selgitanud, millise metoodika alusel nad Vene sõjakaotusi kokku loevad.\n "
        },
        {
          "päis": "Tšehhi võit kindlustas Eestile mängu EM-valiksarja play-off'is",
          "sisu": "Tšehhi jalgpallikoondis alistas esmaspäeva hilisõhtul jalgpalli EM-valiksarjas Moldova 3:0, kindlustades sellega edasipääsu suvisele EM-finaalturniirile. Ühtlasi annab tšehhide võit ka Eesti koondisele võimaluse märtsis EM-ile edasipääsu eest mängida.\n \nTšehhi asus koduväljakul Moldova vastu David Doudera väravast 14. minutil juhtima ning läks poolajale minimaalsel eduseisul. Kohtumise 55. minutil jäi Moldova kümnekesi väljakule ning tšehhid teenisid 72. ja 90. minutil väravalisa, kindlustades 3:0 võiduga edasipääsu järgmisel suvel Saksamaal toimuvale EM-finaalturniirile. Tšehhi lõpetas E-alagrupis Albaania järel teisel kohal. Kolmandaks tuli Poola, neljas oli Moldova ja viies Fääri saared.\nEM-valiksarjas alagrupiturniiri ühegi võiduta läbinud Eesti koondis saab aga tänu Tšehhi võidule veel kevadel finaalturniiri edasipääsu nimel mängida.\nEesti läbis eelmisel suvel Rahvuste liiga D-divisjoni täiseduga ning pääses selle abil EM-i \nplay-off\n mängudele, sest piisavalt palju meeskondi A-divisjonist pääsesid otse finaalturniirile. Lisaks Tšehhile kindlustas esmaspäeval edasipääsu veel Itaalia, kes mängis C-alagrupis Ukrainaga välja väravateta viigi.\nEesti mängib seega 21. märtsil võõrsil kas Horvaatia või Poolaga, kes on mittekvalifitseerunud koondistest kõrgeima asetusega. Vastane saab kindlaks aga teisipäeva õhtul, kui peetakse viimased EM-valiksarja kohtumised. Horvaatial on veel võimalus otse finaalturniirile pääseda, sel juhul läheks Eesti vastamisi Poolaga.\nKokku pääseb \nplay-off\n'i kaudu EM-ile kolm meeskonda.\n "
        }
      ]
    }
  }
}